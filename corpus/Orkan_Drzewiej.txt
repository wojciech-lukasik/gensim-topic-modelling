
Władysław Orkan
DRZEWIEJ

 


WSTĘP
 
Śni mi się rzeczywistość, którą znałem, nim zmarła, choć urodziłem się na jej pogrobie; mam to uczuciewiedzę, iż na nią patrzyłem. Chciałbym, iżby odżyła przez mój sen o niej — iżby odżyła w śnie. To jest umiłowanie przeszłości, czy też przyszłości — jedna rzeczywistość, którą z przykrością śnimy, jest obecne i my w nim. Któż naszą rzeczywistość będzie znowu śnił z umiłowaniem?...
Śni mi się tedy rzeczywistośćbaśń: roztoki lasem nie tkniętym pokryte, pełne tajemnych dziwów i samorodnych tworów.
Czerniawa drzew okrywała do znaku ubocza i wierchy, a wgłębiny roztoczne zalewała mraką ciemną, jako noc wieczysta.
Gdzieniegdzie jeno wybijała się spomiędzy czarnego morza smreków i jedli żółtawa wyspa buków albo wyłyskiwała się do słońca zieleń polanki — snadź wichry, wrogi nie pardonujące, wycięły w pień zastępy drzew i odsłoniły ziemię.
A takie drzewska zmóc — trza było mocy zaiste żywiołu. Zwyczajnie poddawały się jeno rąbanicy czasu — przeżywszy kilkaset lat w nieodmiennej hardości, poczynały pomału schnąć od wierzchołków a butwieć od spodu i wreszcie waliły się ze stękiem na ziemię; a sto lat znowu przeszło, nim ziemia ich kłodycielska, oplótłszy je jęzorami ożyn i paproci, wessała w siebie, roztoczyła... 
Najdłużej trwały jedle. Dziś jeszcze można widzieć w kościelnej dzwonnicy przyciesia hrube niezwykle, twarde jak z krzemienia, z dawnych, pradawnych jedli przyciesane.
Ale i żyjącą jeszcze można napotkać w jakiej martwej roztoce, w ciszynie, jak nad drzewną młodzieżą skarlałą stoi w bezruchu niemym, w odrętwieniu, niby skostniała pramacierz. Czasem jeno plącze się w jej głowicy wyniosłej szum — jakby przypominanie nieśmiałe dawno zginionej pieśni, którą chce młodym podać ku pamięci. Szum to nie do pojęcia — nie dla dzisiejszych uszuiglic... Przeto ginie jak woda zapadająca w bezdeń ciemną — albo jak ten czas, który się przelewa w wieczność. Przeminęło...
Ale i insze drzewa podówczas nie tak się podawały byle mocy jako dziś. Wiatr je siał, toteż wiatr jeno miał je prawo obalać.
Smreki, mniej wytrwałe od siostrzyc, strzelały natomiast w górę ponad wszystkie, a przy wichrze nachylały się ku jedlom rycersko, szumiąc otuchę i zachylając je od zdrady; wiatr bowiem zdradą nieraz brał spod spodu.
Buki zaś, krępe, rozparte nad ziemią, strojne w bogatą przyodziew liściastą, możniły się nad miarę i rozpościerały szeroko potworne ramiona, pokazując siłę mocną w twardych, zaskórnych muskułach. 
W wilgotnych zacieniach, pod ich rozpiętymi jako baldachimy ogromne konarami, i po moczarnych młakach, niżej zboczów, walały się trawska bujne, na warstwach gnijących zrosłe, roztaczając naokół zapach ostry — zapach głębokiej puszczy, gdzie wszystko bezpośrednio z świeżych cmentarzy wyrasta i przyniesioną zatęchłą woń grobów miesza z oddechem rzeźwiejącym życia.
Koło spróchniałych pni i przepotwornych wykrotów wiły się liany ożyn, rosły kępami paprocie, a wszerz po całej roztocznej dłużynie, wśród rozmaitej krasy grzybów kapelusiastych, niby wśród krasnoludków, w kółkach i plamach słońca wciskającego się przez gęstwię konarów, świeciły świeczki leśne, czerwieniły się korale krzewów i moc nie nazwanych kwiatów, jagód wilczych, nienaskich, wyłyskiwało się z zacieni do światła...
Ziemia, piarem zasuta, pod gęstwiną głowic i koron drzewnych była jakoby dno morskie: życia i żywiny pełna.
Z konarów niższych, omszałych starością, spadały porosty siwe, niby długie brody bajecznych dziadków leśnych.
Lasy były zazwierzone gęsto. Chmary wiewiórek, czarnych i cisawych, śmigały górą po drzewach, czyniąc szelest, jak gdyby wiatr suche szyszki smrekowe ponosił; a po ich szlakach lekkomyślnych przemykały, niby ich cienie, połyskliwe kuny. — W stromych, przywierzchnich uboczach i w niedostępnych ostrysach panoszyły się, zakładając swe jamne osiedla, borsuki i lisy. Po zasłoniętych, zacisznych polankach i po przerzedziach trawiastych pasły się 
 
  
    
 


   
 
 

 


stada sarn, całe skupione strachem familie, pod ochroną i strażą rogaczów. — Okrajami puszczy, bliżej otwartych bram, snuły się zakonne towarzystwa wilków. — W gąszczach głębokich, cieniem jako strachem odziany, chował się zły duch sarni, złowrogi ryś. — Nad wszystkimi zaś niedźwiedź był gazdą, wonczas po pańsku żyjący, bowiem nierzadko z wypróchniałych jedli sączył się miast żywicy miód lepki, wieloletni, złocisty w słońcu jako bursztyn.
Ptactwo wszelejakiego gatunku zagnieżdżało lasy, istną ojczyznę mając w nieprzebytych gęstwiach. Moc śpiewaczych drużyn z rodu kosów i hałaśliwych grzywaczy; niepojęta ilość parami żyjących: żołen, sojek, dzięciołów, kań, dzikich gołębi; nieprzeliczone mnóstwo drobnych o różnym przybiorze ptasząt: sikor czubatych, zimorodków i maleńkich, szarych jako myszki, przezwinnych ptasikrólików. — W ubocznych, przywierzchnich drzewach chowały się ptakidrapieżce: sowy, krogulce i jastrzębie, które podówczas miały hojne gody; a zaś w głowicach najwyźniejszych jedli, naprzeciw wichrów i burz, gnieździły się orły.
Prócz wymienionych mieszkańców równe prawo, a często większą od nich władę miały w lasach owych społeczności, zazwyczaj pomijane, jako to: pszczoły składające niesłychane bogactwa z prac swoich we wnętrzach zbutwiałych jedli; czernie mrowczyc mieszkające w pałacach wielopiętrowych, z przemyślnością przedziwną wzniesionych; chóry os, których misterne banie zwisały, na kształt balonów, z gałęzi — i niepomierne, niezliczone chmary owadzie o tysiącach odmian i gatunków, których przedziwne stroje zakryte są na wieki oczom zwierzęcych stworów. 
 
  
    
 


   
 
 

 


Za dnia roztoki huczały życiem wielobarwnym, szumiały wodospadami i jednotonną pieśnią drzew, dzwoniły rozgwarem ptaków, odzywały się pomrukami zwierząt, dźwięczały rojami pszczół — grały potężną harmonią puszczy.
Z nocą zapadały w ciszę i wyglądały w mroku jak masy wojsk zaklętych, czerniawą zalegające góry i doliny, snem głębokim objęte i groźne w uśpieniu. A kiedy księżyc wytaczał się nad nie, wtedy zatracały doszczętnie swą rzeczywistość leśną i trwały — widziało się — w zawieszeniu śródpowietrznym, niby jakiś zastygły sen o puszczy — poświatą jasną zalane, mgłą zbłękitniałą zapylone, ciszą do dna przejęte — zaiste przebajeczne...
Z onego to czasu umarłego śni mi się rzeczywistośćbaśń... Kiedy do roztok, naturalnym eposowym życiem napełnionych, przyszedł zwyczajnie człowiek i przywlókł z sobą dramat. 
 
  
    
 


   
 
 

 


I
BURZA
 
Burza stanęła nad lasem w noc lipcową.
Roztracone, szare już światło dnia zmarłego, oprószające jeszcze drzewa, gasło na liściach i szpilkach jak rosa za podmuchem.
Na otwartych polankach, zwłaszcza zaś na uboczach schylonych przeciw zorzy, dogasającej na zachodzie, jeszcze było źroczno, ale już chmury, walące z południa, noc szybko nadsuwały.
Groźne w tych chmurach było kotłowanie: widziało się, jakoby potworne kosmacze porwały się strasznymi paznoktami za kołtuny i przewalały się w śmiertelnych zapasach, sapiąc i pomrukując, sunąc razem w tej walce groźnej nad roztoki.
Postrach padł na roztoczne życie.
Wszelka żywina zahaczyła w tej chwili o stałej myśli, kierującej jej chodem, lotem i uwagą, przestała myśleć o czyhaniu, polowaniu, czatach, jeno w trwożnej gorączce szukała zachronień. Uczucie wzajemnej drapieżności znikło — strach wszystkie je pobratał.
I tak: tuż obok muszek poprzyczepianych do gałęzi siedział w cichości ptaszek, dysząc zlęknionym 
 
  
    
 


   
 
 

 


sercem; obok w cichości dyszącego ptaszka przewijała się kuna, lśniąc czarnością w przegibach; obok znieruchomiałej pod smreczkami sarny przemykał ryś, dążąc miękkim swym chodem ku kryjówce.
Wszystko, co żywe, nawet już do snu z wieczora układłe a pobudzone strachem, przenosiło się w bezpieczniejsze schrony, chowało się w jamach, zaszywało się w gąszcze i knieje, wpadało w głębiny ciche.
I drzewa strach obujął.
Buki trzęsły się liśćmi, ni to osiki trwożliwe — nawet po konarach ich muskularnych drgnienia przebiegały.
Smrekami dreszcz zimny wstrząsał od śniatu aże do wierzchołków; wieloramiona ich, równo rozpostarte abo nieco ku górze jak do modlenia wzniesione, poruszały się razem z nawisłą cetyną, niby ręce poważne, nakazujące ciszę.
Jedle też stały w zalęku, ciche, nieruchome; po czapistych ich głowach niósł się niewidoczny Poszum, opowiadając szeptem trwożne wieści o burzach, jakich był świadom.
W pomroku, czynionym przez zacień chmur, wyznaczały się jeszcze barwami, albo już tylko liniami przerwpotoków, leśne regimenty: czworoboki, kolumny nieprzemierzone, ciemne jakoby we zbrojach czarnych, to zzieleniałe jakoby w omszałych zbrojach, o różnokształtnych hełmach i kiściach nad czołami, hartujące się w spokoju na walkę zaciętą, powagą chwili zjęte, zadrewniałe. 
 
  
    
 


   
 
 

 


Niejedną głowicę wyniosłą przetnie mieczbłysk Pioruna na dwoje — niejedną twardą pierś drzewną otworzy krzemienny grot Swaroga do rdzenia — niejedno ramię gałęźne odetnie świszczącą strzałą wichrem pędzący Poświst... Lecz las, drzewieństwo, regimenty mnogie, poostaną. Przeto spokój był w kolumnach wiekowych jedlic.
W ciszynach. Bo już przywierzchnimi drzewami wiater chwiał i rozpędzony, żlobiskami roztok spadał aż ku wodzie, gdzie zwijał się zesłabły, wpadował bez tchu w rozdoły i gasł marnie.
Ale nie tylko na one drzewa, jako i zwierzynę leśną, postrach przeraźny padł.
Pod wodospadami w kołyskach pian pośnięte boginki, dowiewem wiatru i szumem nadciągających chmurzyc pobudzone, zrywały się z piskiem strachu, przemywały prędko szklane oczy, zwoływały się po imieniach i uciekały co pędu na młaki do swych podziemnych komnat.
Małe nagulce, topielczyki, po jazach i wykrotach ponad wirami swawolnie powieszane, zeskakiwały z hałaśnym pluskiem we wodę i chowały się w najciemniejsze głębie.
Z przerzedzonych palenic i otwartych polanek umykały w popłochu duchy leśne, zaszywały się w gęstwie, w ciszyny, i stawały koło pni jako cienie nieruchome, ani ich uznać było.
Burza potężniła się z chwilą każdą i rosła w grozę.
Płanetnicy mocą swoją ściągnęli chmury od Tater sponad Spiszu, od zachodniej Orawy, od Cieplic i z dalsza, pożyczyli od węgierskich swoich gamratów chmurzyska ciężkie, nasiąknięte mokrzacią z Dunaja, i zeprali je wszystkie w roztoki. 
 
  
    
 


   
 
 

 


Chmurzyska w tej ciasnocie poczęły się trzeć o się, napierać i zderzać kołtuniastymi łubami, aże się ogień począł łyskać i warczenie coraz groźniejsze wstawało.
A dziwnie rozmaity, choć jednako przeraźny miały wygląd — raz czarne zniżały się, raz zaognione, raz ciężkie jak brzemiona, to znowu kosmate z boków, rozwichrzone. Groza od nich padała na ziemię, ścichłą już, zmiertwiałą w strachu.
Najwięcej jednak przerażenia słały te, które się na wierchach wsparły. Tam bowiem Płanetnicy, zasłonięci zewsząd, czynili w tajemnicy swoje dziwne sprawy. Tam doili mgły i ściągali deszcz do olbrzymich worów — tam urabiali grad, ścinając krople — tam wałkowali wełnę chmur, zbijając ją w gęsty płacht, jak wełnę owczą u folusza — i wiele rzeczy niepojętych.
A najstarszy z nich pracował na wierchu Turbacza. Był on jak baca u boga. Stamtąd też najgroźniejszy szedł naokół pomruk, tym gniewliwszy, jak co nie po myśli szło w onych tajnych sprawach.
Zlękłe jak czeladź słuchały go wierchy. Z każdego odpowieści szły — pomruki gęste — straszne słowa tajemnej, płanetniczej gwary.
Każdy wierch był kuźnią czarną, gdzie swawolną pracą Płanetników gotowiły się grotyklęski, mające spaść z ręki boga na ziemię zmiertwiałą.
Słudzy Peruna, kołtuniaści, źli i kapryśni w swych dziełach, wysilali całą swą moc, aby w krótkich momentach przedburzy przysposobić wszystko, czego jeno gniew władcy zapragnie. 
 
  
    
 


   
 
 

 


Po każdym wysileniu próbowali sprawności swych dziełań, jak kowal próbuje ostrza rąbanicy, którą odkuł.
Odbywała się ta praca tajemna w czeluściach chmur, które się ponad ziemią zwarły i uczyniły noc nieprzeniknioną. Naprzeciw ich czarności mrok puszczy szarym się widział.
Próby kapryśnych dziełaczy powtarzały się coraz niecierpliwiej — warczenia groźne — łyskania — pociski trzaskliwe — to jakoby walenie się rusztowań podniebnych. A wszystka ta zabawa strachem padała na ziemię.
Wreszcie pomroka puszczy zeszła się z czernią owisłych chmur i stała się jedna noc od ziemi do nieba, a ze środka tej nocy, jakoby z paszczy przeolbrzymiego potwora, wypadały łyśnięcia, niby srogie kły, to ogień wprost się z miedzianej gardzieli sypał, za czym trzask wyrywał się spod czarnych, olbrzymich stóp — zdajało się: stąpnięciegniew drzewa jako chrusty łamie — to rozlegał się ryk głuchy jakby stu ranionych turów, odbijał się o zbocza gór i toczył się aż na kraj puszczy w dudnieniu.
Od strasznych prób płanetniczych ziemia już naokół drżała.
Na odsłonięte polanki padały zasieki gradu, ścinając trawy bujne przy białym świetle łyskawic. To znów smyńce hrubego deszczu spływały z nawisłych brzemion, czyniąc po lesie szum straszący, gdy ryk na moment ustawał.
Nie dość jeszcze poważną widziała się ta burza strojona złośliwym sługom Peruna. Bali się gniewu władcy, gdy się zjawi. 
 
  
    
 


   
 
 

 


Słali więc czym pilniej czeladź swą na wszystkie strony po nowy materiał do swych huczących kuźnic.
Waliły znowu chmurzyska, popędzane przez raźną, kosmatą czeladź biczami uprzędzionymi z niepotargalnych włosów wiatru, i pruły się przez gęstwię zbitą, rozpierając swym świeżym żywiołem wysilone już srodze, czarne, opadziste łona.
Poczęły się na wierchach nowe prace, gorączkowe, pilne. I o sto sroższe były próby tych dzieł. Pociski padały gdzie bądź, zgoła na oślep mierzone. Mgnienie trwające ich łyśnięcia objawiały się w różnych ukształceniach: to jako ostrza toporów, to jako łańcuchy z ognia, to jako zygzaki iskier, to wreszcie jak krzywizny drutów do żaru przepalonych.
Dziwnie się przy tym działo w grzmotowej głośnicy, w organach chmur jako w chórze piekielnym ustawionej — stary, głuchy Płanetnik kalikował, to często spaźniał pogłos gromu abo i zgoła pocisk rzucony prześlepiał. Nastawała w przerwach cisza i zamilk ponury, w którym słychać było tylko wrzenie w pracowniach tajemnych we wierchach i szum spadu wód w roztokach.
Przestanki ciszy zjawiały się coraz częściej i dłużej — widać kosmacze zajęci byli niezwykle, gotując w pośpiechu groty cięższe, godne dłoni potężnej Peruna.
Burza zdawała się nad lasem przytyszać.
Wtedy to zjawił się wysłaniec piorunnego boga, sam boski w sile Poświst. 
 
  
    
 


   
 
 

 


Przyleciał z szumem od tatrzańskich pieczar, z łukiem napiętym w dłoniach, z kołczanem dźwięcznym przy boku, grającym piórami strzał jak sto harf na powietrzu...
Zaraz u skraja puszczy samym wiatrem pędu wykrócił z ziemią trzy jedle.
Ze świstem puszczane strzały poczęły ścinać wierzchołki wyniosłych smreków i dzwonić o stal buków. Opór napotykany do szału wzniecił rozpęd srogiego Łucznika. Ze wściekłością przypadał do wiekowych drzew, targał ich brody stoletnie, trząsł nimi i młyńcami swych skrzydeł kruszył ich konary, czyniąc ostre w zahai powietrznej wiry, które jako kopie wpadały w doliny.
Rozchwiał, rozchwierutał najhrubsze w uboczach drzewa, do dna zamącił ciszyny.
Rozjękła puszcza, bita wichrem, zawyła żałośliwie.
Kilkuwiekowe smreki, buki w starości skrzemieniałe i nie mniej twarde jedle opierały się sile przemocnej, trzeszcząc w oparciu swym, drżąc w wiązaniach kolan od wysiłku. Co młodsze zaś chybotały się i słaniały poza ostojne plecy ojców, gnąc się czołami giętkimi aż ku ziemi.
Chwilę to jeno trwało. Poświst przedarł się przez grzebień leśny puszczy i z szumem popędził dalej.
Nastała znowu cisza ponad lasem, którą rozbijał nierównymi dowiewami głęboki huk wodnych spadów.
Ciche, roznośne światła wybłyskiwały spoza czeluści chmur: — Płanetnicy wychylali latarnie skryte w fałdach płaszczów, aby ujrzeć siłę zniszczenia na ziemi. 
 
  
    
 


   
 
 

 


I w chmurach zamilkły kuźnie — ognie miedziane pogasły — dolatywał jeno ku ziemi szczęk dziwny, jakoby śpieszne składanie w zbrojowni żelaznych grotów — to znów szum, jakoby przesuwanie worów napełnionych gradem.
Groza zawisła w tej ciszy — oczekiwanie złowrogie czegoś przeraźniejszego niż dotąd.
Naraz na widmach chmur ukazały się ogniste strzały, złamane w krzyż — w swastykę. Znak boga.
Za czym ozwał się daleki tętent.
Wjeżdżał sam burzą władny Piorun.
Pięć gromów, raz po razu w różne strony padłych, owieściło ziemi ścierpłej jego zjawienie.
Huk — jakby się góry roztaczały...
I wypadł On sam, w świetle ślepiącym wszelki wzrok, na ognistym rumaku — w płomieniach włosów — o twarzy niepojętej, nigdy nie zobaczonej... Dokoła zaś głowy Jego unosiły się sępygryfy, jak oderwane zwichrzone płomienie z gorejącego krzu. Czarne postacie sług uwijały się, śmigały poprzed Niego jak czelustne cienie, w lot podając zgotowione groty.
Ujął pęk dzirytów ognistych w dłoń i począł miotać nimi.
Za każdym trzask owieszczał celność.
Wyciskał wszystkie.
Zasiekł błyskawicą dokoła jak stumilową kosą — rozciął wory gradowe — potoki z chmur skinieniem spuścił — ostrogą odtrącił skrzyżal z pieczary grzmotu...
Wywarł się huk nie cichnący.
Skomlała puszcza, siepana razami śmierci, gdy On — jako pieśń straszliwą — grzmiał głośniej ponad grzmot — w odstępach krótkich — rozkazy: 
 
  
    
 


   
 
 

 


— Wichrze! Powichrze!... daleki,
Ślebodny na przestrzeniach, wolny —
Opuść morzadunaje,
Przenieś się ponad lądy,
Zaprząż rumaki Pędy,
Wpraw je w polot sokolny,
Wpław przetnij rzeki,
Szumem leć ponad kraje,
Roztocz skrzydłazawieje,
Zgarnij powietrzne haje,
Zbier w płuca pełno tchu
I dmij
Przez lasy, góry, knieje,
Przez doliny zarosłe,
Gościńcem ślepym
Tu!
Las się broni...
Bywaj! w sto, w tysiąc koni!
Spadnij w locie, w tętencie —
Przeznaczone na ścięcie,
Wyniosłe,
Któreć wskażę oszczepem —
Tnij!!
........................................
— Rogu! Rarogu! sępie!
Wielki, ognisty ptaku!
Któryś jest przedni w zastępie,
Król szczytów —
Który siadujesz na ostrzach dzirytów
Przy moim znaku —
Poostrz na skale szpony, 
 
  
    
 


   
 
 

 


Zerwij się groźnym poszumem —
Widzisz w dole bór śómiony?
Zatocz szerokie koła
Nad onym hardym tłumem
Drzew, upartych w swej stali —
Nabierz w locie rozpadu,
Uderz w ich harde czoła!
A gdy pocisk mój zwali
Które z ciemnego rzędu,
Wyświeć je okiem w dymie,
Spadnij na nie pieronem
W me Imię,
Nie daj powstać ze zgliszcz —
Przeznaczone na zgubę
Drzej szponem,
Rwij dziobem —
Niszcz!!
...........................................
— Siłacz Grom! Porywaj młot! 
Co duchu!
Zamierz się zza ramienia — 
Czekaj mego skinienia — 
Trwaj w pilności, w posłuchu —
Patrz w mój grot
Niech huk głośny przycichnie, 
Niech bór w strachu wydychnie. 
Niech Powicher zatrzyma 
Swe spienione rumaki — 
Niech Rarog skrzydła wyprości. 
Posyłam ognieznaki... 
Widzisz buki rozparte 
W dole, dzierżące wartę? 
 
  
    
 


   
 
 

 


Spróbujesz mi ich stal. 
Chmury zachodzą nocą... 
Już! Miej się na baczności! 
Gdy skinę, ostrzem błysnę, 
Ziemię oślepię strachem, 
Gdy grot ognisty cisnę — 
Wtedy ty całą mocą 
Z całym strasznym zamachem 
Wal!!
............................................
— Hej! Grzmocie!
Wieczny mruku,
Towarzyszu i sługo mój stary,
Ożyw się! raźniej!
Wyjdź ze swojej pieczary,
Pokaż się zbladłym w łoskocie,
W grozie i huku —
Zatrwóż! Zlęknij! Sprzeraźnij!...
Rozprostuj bary olbrzymie,
Ramiona przeciąg wszerz,
Zestąp na dół w me imię,
Przejdź się po ziemi w dudnieniu,
Na mile kroki swe mierz —
Ku górom!... które się tatrzą hań —
Oprzej swe bary o grań —
Czuwaj! w pilnym baczeniu
Rachuj rzucone pociski——
Gdy łyśnie pocisk bliski, 
Za każdym razem 
Praśnij w dolinę głazem, 
Aż się roztrzaska na miał! 
Za każdą boru klęską 
 
  
    
 


   
 
 

 


Dam znak wśród ogniżmij 
Wtedy huknij zwycięsko, 
Stocz naraz łomy skał, 
Spraw łoskot w górach, 
Hurkot na chmurach — 
Grzmij!!
................................................
Hej, węże Łyskawice!
Śpiące w zawojach chmur,
Zwinięte w złote korony —
Podnieście głownieognice,
Oświećcie roztocz gór,
Wystrzelcie z kołtunów krętych
Na wszystkie ziemi strony —
Niech każda z wężowych chmur
Porazi strachem zjętych
Jako głowica meduzia —
Dalejże! huzia!
W skrętach, zygzakach,
W ognistych znakach
Nad puszczą wszerz śmigajcie —
Strachpostrach niećcie,
Tnijcie powietrze
W ciszy, we wietrze,
Łuskami świećcie,
Łyskajcie!
..........................................
— Błysku mój! tarczo! słońce! 
Skryty w czeluściach za chmurą, 
Rozsiej swe światło górą, 
Wyjaw, co czynią me gońce... 
 
  
    
 


   
 
 

 


Powicher wciął się w bór. 
Rarog zakrwawił piór. 
Grom wali raz wraz młotem. 
Grzmot głazy toczy z łoskotem. 
Czas na zmiertwiałe uderzyć, 
Śmierć szerzyć — 
Groty już w dłoni mej warczą. 
Co drzewo, co mi zwierzę — 
Marnym to bogu igrzyskiem... 
Błysku mój! Tarczo! 
Wskaż, gdzie się chroni człowiek — 
Rozświeć las — uderzę! 
Oczy wyżrę spod powiek — 
Serca dostanę pociskiem...
........................................
Hań — na dole — w uboczy — 
U zwału kłód... 
Wichrze! zabież przed oczy!... 
Rarogu, goń!...
...........................................
Ach! jasna!... cud!... 
Gońce, tu! do nogi!... 
Błysku, oświeć jej drogi, 
Chroń...
.........................................
Gdy długie, przenośne światło stanęło na jednej z uboczy niższych, ku roztoce spadającej, którą lesiły ze rzadka drzewa iglaste i buki, a wykroty leżały po niej jak po świeżym wyrębisku, w połowie jej stromości dało się widzieć pasterkę zganiającą na dół owce... 
 
  
    
 


   
 
 

 


Białowełniste, zbite strachem w gęsty kerdel — bok przy boku — zsypywały się z uboczy stromej jak srebrny wodospad...
A ponad nimi — niby biały, jaśniejący posąg — dziewczę we lnianej szacie, która ją jako piana mokra oblepiała, w płomiennym okolu włosów, w ruchu zastygłym żegnania — gdyż lewą dłonią, schylona, przytrzymywała na piersiach ściężałą od deszszu szatę, a prawą w trwodze sięgała do czoła — i tak ją błysk roznośny oczom Peruna wyjawił.
Zstępowała tuż za bielą owiec, nieomal kolanami dotykając ich wełny — te zaś wiły się pienistym potokiem, omijając zawady kłód, złomów i wykrotów, które wicher w swym pędzie natarasił.
Co światło rozbłysło, to lawina owcza zesuwała się wartko po stromości. Gdy gasło — czarna ściana nocy wstrzymywała ich — ją i owce — wrytych — do następnego rozbłysku. Tak już parę uboczy przeszli — od zaczęcia burzy — i zesunęli się aż tutaj.
Otucha pomału poczęła rozwiązywać nogi, strachem po drodze spętane. Grom przestał obalać drzewa — grzmot już nie tak przeraźnie hurkotał. Natomiast ciche, roznośne błyskania stawały się coraz dłuższe i ułatwiały schodzenie.
Niezadługo kerdel owiec spłynął ku roztoce. Pasterka odetchnęła. Gnała je dalej po równi, która się rozszerzała w łąkę. Tu, na przestrzeńszym miejscu owce się rozrzedziły. Pies biały, duży, owczarz, o stręczystej sierści, który dotąd, strachem przejęty, zwijał się koło nóg pasterki, począł teraz opędzać dookoła kerdel i przywracać owce odstrychnione.
Burza ucichła. Grzmot jeszcze dudnił w oddali, 
 
  
    
 


   
 
 

 


ale już zgoła nie groźny; jakoby od niechcenia nierówne kręgi ech po chmurach górą przetaczał.
Przy uśmierzeniu powietrznym tym huczniej wygłaszał się spad wody w roztoce. Rozszalałe w rozpędzie swym fale, widne przy białych rozbłyskach, targały brzegi zwężone, wyszarpywały ze ziemi głazy, odrywały darnie — całe płaty z korzeniami drzew — porywały olbrzymie wykroty spadłe i unosiły je na grzbietach świetlistych we wirze pian.
Coś potwornego było w tej rozpętanej wściekłości, w tych zębcach łyskliwych i w tych zawziętych, olbrzymich pazdurach fal.
Lecz światła gęste, srebrzące to wszystko, baśniły rzecz całą, iż wydawała się patrzącej na to pasterce po tych strasznościach burzy jak jakiś dziw ze świata bajek — jak biały, huczący sen.
Do tego przydawał się też widok polanki, która przy cichych rozbłyskach wyjawiała się oczom co chwila jako srebrzysta ścierń.
Polanka ta rozszerzała się i zataczała w dolinę otwartą, w którą też kerdel, wiadomy drogi, zawrócił. Huk roztoki cichnął, oddalał się, odpływał na dół.
Błyski rzedniały i cofały się za ustępującymi na wschodnią północ chmurami. Nad wierchami zachodu przetarło się niebo — i jak okno gościnne po długim błądzeniu, płat zieleni z gwiazdami paru się wyświecił. Pasterka dziękczynne oczy podniosła ku temu oknu i raźniej za owcami szła.
Źroczniej uczyniło się w dolinie. Pobok zjaśnionej wodą ścieżki zaczernił płot i wyszarzył się spoza niego płat owsa zwalonego; w bruzdach bieliły się zesypy gradu. 
 
  
    
 


   
 
 

 


— Owies pobiło... — stanęła pierwsza myśl wyraźna w huczącej głowie pasterki.
Jeszcze w umyśle jej zestrachanym dzwoniły echaognie burzy.
Powoli gasły we wrażeniu, utyszały się pod popiołem lotnego zapominania, niby okrutny sen.
Natomiast poczęła uczuwać w ciele znużenie leniwe, jak po wydostaniu się na brzeg z topieliska. Warkocze jej ociężały, szata zmokła oblepiała ją krępując nogi, iż z biedą mogła nadążać. Lecz wiedza o bliskim schronie, jako i rosnący w górze płat nieba zielonego wyrywały ją znużeniu.
Ozwały się z niedaleka grube szczekania psów. Zamajaczyły budynki.
Owce skręciły po polanie w stronę, gdzie znaczyły się wyraźniej w mroku krzasła płotu. Ponad nim w górze iskrzyły się gwiazdy.
Poczęła wganiać kerdel do koszaru, w czym pomagał jej piesowczarz.
Z mroku osiedla wyszła postać i zbliżyła się ku wrotom. Poznała ojca.
— Ty, Jewka? — ozwał się; znać było w głosie troskę i radość pospólnie. — Jakoż ty tam, dziewczę, bój sie biedy, w taki czas... Musiałaś daleko zagnać...
— Na wyźnią ubocz.
— Trza było wcześniej brać sie.
— Dyciech zajęła przed zmrokiem, ale burza zastąpiła...
— Hej, strasznie uwojowało. — Podszedł ku niej. — Bałech sie w sercu, by cię jakie nieszczęście ka nie spotkało. 
 
  
    
 


   
 
 

 


— Bóg dobry strzegł. Nastrachałach sie ino niemało. Piąć jedli przy mnie rozłupało.
— Srożył sie Perun... Niech imię jego nie będzie w złą chwilę wypowiedziane. Cześć mu i Siłom jego. Niech dalekimi stronami przechodzi... Baziu, baziu — wwoływał przyostałe za wrotami owce. — Wszystkieś przygnała?
— Nie rachowałach przy koszarze, bo mrok myli, alech zajęła wszystkie z góry.
— A każ krowy?
— Ostały w średniej uboczy: nie chciały iść.
— By ich ino co nie naszło...
— Coby zaś...
— Wilki sie gęsto przesnuwają.
— Ho! dziś ich postrachało — nierychło wyjrzą z jam.
— Nie bojne one, wnet sie ockną. O Cisawę zachodzi, bo niebezpieczna w tym czasie... Któryż to będzie miesiąc?... Coby zaś nie pomietała...
— Dawałach na nią baczenie: pasła sie jak i drugie.
— No idźże, idź do izby, boś zmordowana; osusz sie, zjedz wieczerzę (w komorze masz) i legnij. Ja tu już koszar zawrę.
— A każ bracia?
— Poszli cię szukać. Niepokój ich pchnął, skoro cię nie widać było. Prokop chciał sam, ale i Daniel sie uparł, choć lęka sie przeraźnych świateł Peruna. Tę bojaźń widać ma z matki — niechaj słońce dalekich stron oświeca jej mogiłę...
— Każ sie udali? 
 
  
    
 


   
 
 

 


— Daniel poszedł roztoką na lewo, a Prokop w ubocz na prawo. Dziw, żeście sie minęli.
— W uboczy wykrotów moc...
— Ho! Prokop na to niebaczny. Jemu przeszkody — jako płot siekierze. Musiał już ubocz przejść, nimeś zganiała.
— Trza ich zwołać, by sie daremno nie trudzili.
— Słysz... hukają...
— Prokopa głos.
Posłała odzew w stronę głosu, aż puszcza zadźwięczała. Nim echa ścichły, powtórzyła. Na to ozwał się z bliska niegłośny odhuk Daniela.
— Niedaleko zaszedł chłopiec mój — rzekł pobłażliwie ojciec.
— Pewnie już obszedł roztokę i wraca.
— Ho, ho — rozśmiał się dobrotliwie — musi mieć łaski u Dziedzy mój lnianowłosy. Tak i matka brała go w obronę, by o najbłahsze. Daniel był jej ulubieniec. Prokopa nie tak już kochała, choć pierworodny...
— Ja obu zarówno miłuję — oba braty.
— Miło bogom usłyszeć i ojcu. Niech cię nasz stary Jesza i Krystos chronią od zła. Choć mówią, że Jesza już zdał całą władę na Niego...
— A Perun skąd ma moc?
— Sam ze siebie... och, groźny! — wstrząsł się na wspomnienie burzy. — Nierychło puszcza zapomni.
Jął umacniać wrota przy koszarze, które niedawny wicher ochwiał. 
 
  
    
 


   
 
 

 


— Tak, tak — pogwarzał przy tym. — Daniel od czasu był niewieści... miętki w sercu i taki w naturze dziwny, że... przychodziło mi na myśl, czy go boginki dzieckiem jeszcze nie odmieniły za swego... choć chrzczony był przecie wodą święconą, jak i wy... a powiadali: chrzest na to, coby moce niewiadome nie miały dostępu... Ho, on już tu... Wyłonił się szybko z mroku, dyszący.
— Czemuż tak biegniesz, chłopcze?
— Strzyga mnie goniła...
— Nie baj — zatrwożył się stary. — Strzygi, upiory i insze złe zaklął Ociec św. w Rzymie. Prawił o tym sam biskup. Pozapadały, ka ich zaklęcie spotkało, i już sie nie ukazują.
— Ja też nigdy nie widziała — poparła Jewka.
— Coś ci sie zawdy przezdaje.
— No zaistnie widziałech — leciała za mną, bez głowy. Głowę dzierżyła pod pazuchą.
— Hm... Mogłeś złe przeżegnać. Tak święty pustelnik radził.
— Nie przyszło mi to na myśl.
— To pamiętaj na drugi raz... Krzyż ma dużą władzę nad duchami. Jak ogień nad zwierzem wszelkim. Dziadowie i pradziadowie nasi wycinali znak krzyża na każdym nieomal sprzęcie, aby sie go złe nie imało. Choć podtenczas nie znali imienia Krysta, znak Jego już przeznali. Tak, tak, dziadowie jeszcze... starzy...
Zwrócił się ku koszarowi i czynił nad poległymi pokotem owcami znaki w powietrzu dłonią, mamrocząc przy tym słowa żegnań. Daniel przystąpił do Jewki.
— Widziałech, siestro miła, jakeś zganiała owce dołu...
— Takeś blisko był? 
 
  
    
 


   
 
 

 


— Daleko — na przeciwległej uboczy... Wołałech. głośno ku tobie, ale huk roztoki głuszył... Przejść na prost przez wodę nie dało — musiałech obchodzić górą... Topielca spotkałech na jazie — plusnął we wodę, jak mnie zoczył... Widziałech też boginki dwie... Wyzierały, czy burza odeszła...
— A mnie to nigdy nic...
— I dotąd tak cię widzę... Głęboko mam cię w oczach... Co rozbłysło, toś się wyjawiała — i owce, niby potok... Zstępowałaś, jak córka Peruna — biała — przy błyskawicach... Od włosów twych strzelała łuna — a strach był w twoich licach...
— Jakżeś tak mógł z daleka...
— Kłamca! — wypadło jak kamień z mroku. Jewka odwróciła się, przestraszona.
— Ach, to ty, Prokop. Takeś znienacka nadszedł. Musiałeś daleko obejść — a ja tu już od chwili...
— Któż hań?
— Ociec. Koszar zawierają. Podżmy do izby, bo mnie trzęsie — przemokłach — by mnie Zimnica nie objęła.
Poczęła iść ku domowi — bracia za nią. Przed progiem, gdy Jewka weszła do sieni, Prokop, postępujący z tyłu, ujął żelazną dłonią ramię brata, lecz wypuścił je zaraz.
Daniel obejrzał się w zdziwieniu — przezdała mu się w mroku groźna twarz Prokopa.
— Coż tobie, Prokop?
— Słysz — ty sie  Jewce ze swymi służby nie narzucaj. Jaki zaś wartki opiekun.
— Mnie, jak i tobie — odszepnął spokojnie Daniel — opiekować sie nią godzi. Siestra przecie. 
 
  
    
 


   
 
 

 


Stali naprzeciw siebie w milczeniu.
— Świecisz oczami jak Piorun — zadrżał Daniel
— Waruj sie! — warknął Prokop. Ojciec natedy nadszedł.
— Coż wy, chłopcy... Czemu nie idziecie spać?... Gwiazdy bledną. Świt już za ramieniem.
Weszli do sieni przed nim. Ojciec zaparł drzwi zaworą. W osiedlu zaległa cisza. 
 
  
    
 


   
 
 

 


II
ZŁY DUCH
 
Już siedem razy przeszła Zima w chrzęszczących łapciach lodowych przez puszczę, a ósmy raz Lato młode we wieńcu bukowych liści zawitało, odkąd stary Cichórz, idący obyczajem pasterskim od słonka wychodu, stanął taborem w roztokach. Miał majątku sto owiec, krów siedem, wołówsojek dwie pary i trzoch psów ku posłudze. Czując ciężar lat swoich, a widząc przed oczyma dolinę zaciszną, wraził kostur swój w ziemię i rzekł do synów: — Tu będzie osiedle nasze.
Prokop i Daniel, synowie, nie przeciwili się ojcu. I im, choć młodym, dał się we znaki cygański wędrunek. Pozrzucali na ziemię pasterskie naczynia i jęli się od razu roboty. Mała podtenczas Jewka musiała w zastępstwie braci pilnować owiec i krów. Wołów używali do pociągania drzewa ku budowie. Majstrem budowy był ojciec, świadomy budarskich tajemnic, lecz najwięcej dziełał sam Prokop. Ojca bowiem wiek i słabe lata Daniela lichą były mu pomocą. Sam ścinał drzewa, obrabiał i sam je na zrąb po folgach gładkich wytaczał.  
 
  
    
 


   
 
 

 


Siły mu się w tej pracy zdwoiły. Gdy zacinał spojenia na węgłach, echa siekiery jego odbijały się gromko od uboczy, jakby kto głazy w roztokę prał. Obaj pomocnicy, widząc, że sobie da z drzewem radę, napatrzywszy się robocie, poczęli go zaopuszczać. Daniel począł zabiegać ku bydłu, to pomóc Jewce zawrzeć, to pozganiać, z początku na chwilę jeno, potem na pół dnia i dłużej. Ojciec zaś, mając już osiedle w oczach, począł przemyśliwać o pasiece; podchodził w las, zapuszczał się co dnia coraz dalej i wypatrywał pszczół w jedlach zbutwiałych. Nawet Prokopa odwoływał od roboty, gdy się mu zdarzyło najść. Ścinali oną jedlę i wyrzynali z niej ul gotowy z pszczołami. Już ku jesieni rządek takich ulów stał za osiedlem na rówience.
I już tak się ułożyło samo przez się, iż ojciec się pasieką zajął, Daniel z Jewką paszeniem, a na Prokopa spadł trud ukończenia osiedla. On też w roku następnym wsiał owies na polance na świeżych rywocinach dzików, zaskrudlił go broną zrobioną ze sęków ostrych, a gdy owies się udał, jął się karczowania pni we wyrębie, skąd drzewo na budynki wzięto.
Małomowny był, ojcu lada słowem na gwarę odpowiadał, bratu rzadko i odmrukiwał. Zmieniał się zaś przy siestrze. Zazwyczaj jakby lodem obłożony, topniał wyraźnie przy niej. I słowa miętkie nieumiejętnie dobierał, uśmiechać nawet zdawał się na jej wejrzenie. Nieraz umyślnie gniazdo jej orle przyniósł, wiewiórkę lub jakąś stworę z lasu.  
 
  
    
 


   
 
 

 


Gdy lat tych Jewka doszła, że się wstydziła spać z nimi, on komorę jej osobną wybudował z oknem do wschodu — i gdy ściany w izbie były z okrąglaków hrubych, z których ino sęki odjęto, to na komorę drzewo na gładko ociesał i własną ręką wyciął siekierą słonko nad oknem z promieniami, a na sosrębie serce — jakie na portkach uherskich wyszywane widział.
Gdy Jewka jeszcze na niższych zboczach pasała, skąd jej śpiew w dolinie słychować było, to Prokop mało się z osiedla wydalał, gospodarstwem zajęty, tyle ino, jak mus lub potrzeb kazały. Lecz gdy, postępując zwykiem pasterskim za trawą, musiała iść z owcami ku wierchom, gdzie woły Daniel pasł, wtedy Prokopa jakby co szczuło od domu: albo gnał z psami po lesie jako on DuchMyśliwiec, strach życia, albo wybiegał do wyrębu i karczował z zaciętością pnie do nocy późnej.
I w to rano, gdy słonko drugi raz po onej burzy wielkiej wstało, napotkało Prokopa we wyrębie.
Już od świtania mocarzył się z pniami.
Żmudna to walka była i zacięta. Śniaty kilkuwiekowych drzew o hrubości niezwykłej, twarde jak z krzemienia, nie dały się żelazem łupać. Rąbanka odskakiwała od nich abo szczerbiła się na ich skostnieniu jak na stali. W gruncie zaś tkwiły mocno. Gdy przypadał ku nim z kołem żelaznym w dłoni i uderzał w nie, niby kopią w pancerze smoków — ani drgnęły. I wyważyć się z gruntu nie dawały. Gdy je próbował podjąć kołem, zadawszy jego trzon za ramię, tym mocniej trzymały się piargu. Hrubymi, jako drzewa, trój i pięcioodnogami w ziemię na sążeń wpuszczone, stukorzeniami długimi, to sięgającymi w głąb, to w szerz daleko rozsnutymi, do gruntu mocno przywarte, potwornymi rozwidleniami, zaplecionymi poza skały albo wszczepionymi w pękniecia głazów, w podgrunt jako polipy przeolbrzymie wrosłe, zdawały się żadną siłą niewychwiewalne. 
 
  
    
 


   
 
 

 


Lecz Prokop nie był ustępliwy. Gdy ich nie mógł wykrócić zamachem, rozkładał zawziętość swoją na szereg prób.
Bił kołem doły wzdłuż zgrubiałych odnóg, rozrywał darnie więżące, przecinał żylaste zaplecia, obtłukiwał ze zębców piarżystej gleby korzenie, rozluźniał ścięgnapowrozy, daleko na boki rozpięte — i zadając kół spod spodu, ważył siłą. Jeszcze się trzymały mocno. Każdy korzeń, każde odramię z osobna ciągło z napięciem ku sobie i nie dawało się z gruntu wyszarpnąć. Dopiero gdy ochwiawszy już pień należycie, zadawał pod śniat drzewce długie, podtaczał pod nie gnat i ważył dźwignią ozwodną, wtedy pień się po paru stękach wywalał.
Leżały poobalane po większej połaci wyrębu, jako potwory wielonożne o cudacznych kształtach.
Dokoła nich doły rozwarte, ziemia zryta, zrujnowana do gruntu, jakby ją centaury we walce zdeptały, sęki skruszone, kora zdarta, korzenie hrube stargane jak bicze — wszystko świadczyło, że tu wściekłość walczyła z oporem.
Skoro słońce strzeliło zza wierchu, odkryło się przeraźniej pobojowisko to leśne. Potworne cielska pni w czerwieni światła zdały się jako polipy lub kraby olbrzymie, drgające jeszcze ścięgnami, żywcem z krwawiących trzewiów ziemi wyszarpane. Ruda krwi świeciła w dołach. Ordzawione zaś kopce, wyrywy i opodal tkwiące w ziemi pniegłazy, podobne w świetle do czerwonego granitu, mogły się zdajać mogiłami tego cmentarza leśnego. 
 
  
    
 


   
 
 

 


Wszystko to zdziełał Prokop. On wyciął ten płat lasu na dom i na okół, resztę na siągi, które schną jeszcze przy kraju — on wypalił złomiska, piar, nasypany z iglic gałąźnych przez wieki, i odkrył szczerą ziemię — on sam tę połać wrębu wykarczował.
I kiedy teraz, wsparty na drągu, stoi nad świeżo wyważonym pniem, we krwi potu na ciemnej twarzy, z gniewem skamieniałym w czole, wydaje się jak groźny, ponury mściciel jemu samemu nie wiadomych win. Na czole jego w bruzdach gniewu — w polu krótkim między miedzami brwi — worana pomsta. Mści się też na onych pniach.
Pojrzał okiem po zszarpanej ziemi.
Już sześć od świtu wyważył.
Uczuł zdrętwiałość w rękach, znużenie w kolanach. Postąpił dalej i usiadł na pniu.
Chwilę spoczywał.
Podniósł wzrok ku wschodnim wierchom. Przezdał mu się daleki, wysoki, ledwo zmysłem dochwycony pogłos dziewczęcego śpiewu. Stamował oddech, stał się cały słuchem.
Nie omylił go przymrok echa.
— Jewka śpiewa — oznajmił sercu. Poznałby jej głos po barwie za najgrubszą ścianą boru, za stu taflami powietrza.
Odmiana stała się w nim, jakby go anioł powietrzny musnął skrzydłem w przelocie. Oczy mu się stkliwiły, czoło się wyrównało; twarz przybrała wyraz, gdy ją obrócił pod słońce, prawie łagodny.
Trwał tak momentów wiele.
Znów cień chmury twarz mu zaowlókł. 
 
  
    
 


   
 
 

 


Od wierchów śpiewu męskiego stłumiony dalekością pogłos zaleciał — czy jeno się mu tak w słuchu przezdało.
— Daniel... — szepnęła złość.
Opuścił głowę i wzrok kamienny, jako ten kół
o ostrzu stępiałym, wbił w ziemię krwawą u stóp. Fałdy na czole wyrosły, na miedzach brwi ukazały się bruzdy głębokie, w których słońce cień położyło.
Tak zastał go ojciec, który po czasie niekrótkim nadszedł powolnym krokiem od strony osiedla.
— Spoczywasz, synu?... Jakoż ci sie tu powodzi? Popatrzał po karczowisku.
— Na złote widły Niegi! — dotknął w zdziwieniu dłońmi włosów. — Chybaś to nie sam zdziełał... Co tarasu! Jakby sie tu olbrzymy walczyły...
Zwrócił się do siedzącego.
— Nie przebieraj tak na siłę, synu, bo choć jej masz dość, dzięki bóstwu, możesz to życiem przypłacić. Chyba jak chcesz się odbyć od razu... Żebych nie ufał opiece dobrego Boga, powiedziałbych, że cię złe opętało..
— A jakże orać, po pniach? — mruknął niechętnie Prokop. — Siać trzeba, samiście przytużali, skoro owies zrósł teli...
— Dyć zrósł, bo zrósł, ale mało co z tego oświta. Przyszła zwyczajnie burza...
— Czy ja to sługa Peruna, Płanetnik, cobych burzę miał władę zażegnać?!
— Ho, Prokop, strasznieś prędki! Nie dosłuchasz
i ciskasz sie. Burza burzą, może ominąć, obejść inszymi stronami... Ale czy to jedno czyha na pracę człekową? Ani wiedzieć, skąd co kiedy... Ty dasz starunek, a plon tego, co ma siłę i podstęp.  
 
  
    
 


   
 
 

 


Tak bywa. Tak i mnie haw... Com sie narobił, nałaził koło tych mądrych chrobaczków — no i przyjdzie se kudłata stwora i ze smakiem zje... Prokop zwrócił ku ojcu pytanie ócz.
— Tak, synku, nieszczęście haw. Niedźwiedź gościł w pasiece.
— Daleko może być? — porwał się na nogi.
— Ho! kto go ta wie. Już mógł za dziesiątą górę zajść. Nie w tę noc był, ba w burzę... On się grzmotu nie lęka, a od błyskawic jeszcze mu widniej do jego spraw. Złodziej zbójowaty. Ja sie nie spodział — nie zazierałech, aż dziś. Patrzę: pięć uli obalonych. Czyby wiatr? — myślę, bo to i wiater duł ze wściekłą mocą — podchodzę — a tu ślad wyraźny: łapska znać, bo grunt był mokry po deszczu — po ziemi wosk i kupki pszczół zgniecione. Tyś już! — pomyślałech, a tak mi sie zrobiło w sumieniu niedobrze, jakbych na zgorzelisko trafił. Od spodu sie brał, potwora. Co nie wyjadł, to sprzewracał, zrujnował, sponiewierał — za jaki czas tego sie nie naprawi. Tak mnie serce na niego boli... bo to ma psia zatracona po lesie tego dość — nie — tu przyjdzie pracę człekową zniweczyć.
Wsparty o wykrot, tak że słońce, padając z ukosa, grało na jego białych włosach jak na strunach, stary Cichórz skarżył się, biadał, złorzeczył, a Prokop słuchał ni nie słuchał, spoczywając jak poprzód na pniu w ponurym w ziemię wpatrzeniu.
— Też zaszedłech ku tobie — podjął ojciec, skończywszy biadanie owo — byś co radził, bo może sie i drugie nieszczęście przytrafić. Cisawej do dziśka nie ma. Od przedwczora, jak ostały z tą burzą...  
 
  
    
 


   
 
 

 


Te stery przyszły, a ta sie gdzieś zaharaściła. Pozieram ku krajowi, czy na polankę nie wyjdzie — bydlę przecie ma czuj dobry, osiedle czuje z daleka — ale na próżno wzrok silę, nie widać. By zaś co kany... bo ona i niebezpieczna, jak ci wiadomo, spodziewamy sie w tym czasie...
— To trza iść szukać — rzekł Prokop, nie podnosząc głowy.
— Juści inszej rady nie ma. Nie przyjdzie złaza, skoro jej dotąd nie widać. Zbier sie też i idź za nią. Ja stermać sie już po horcach nie zdolę — burza natarasiła moc wyłomisk... Ci dwoje w górze — kto wie czy na noc zeżeną...
Prokop dźwignął wzrok ku wierchom. Chmura znów zaszła na czoło zbrużdżone.
— Powiadała Jewka — ciągnął stary — że je na średniej uboczy odeszła. Tam trza by sie naprzódy pokręcić, w tej okolicy. Nie musiała zajść daleko od miejsca, ka sie pasały. Bydlę samo nie idzie w nieznaną stronę, chyba jak je co postracha abo pojmie. Trudno miałby ją za rogi pojąć złośliwy leśny bóg o koźlich nogach, choć jemu przypodobne bardzo takie psoty: kropiłech je przecie święconą wodą i żegnałech je krzyżem, gdy sie na wiesnę wyganiało, a te wszystkie leśne stwory boją sie krzyża i wody.
Przeżegnał się i w stronę lasu posłał dłonią w powietrzu znak krzyża.
— Złośliwsze one są niż pierwej. Zaciekają sie o swoje prawa. Diabły z nich sie nieczyste porobiły... Mają one swoje w lesie sprawy, ale najradziej człekowi dokuczają.  
 
  
    
 


   
 
 

 
 


   
 
 

 


Siedząc na odnóżu pnia, do słońca obrócony, w lnianej kitlinie i w szarym serdaku, na barkach wolno zwieszonym, o włosach białych, skrętami opuszczonych ku ramionom, o twarzy niewiele pobrużdżonej, dziwnie łagodnej, oczach siwych jako tarki rosy, w których się niebo przeziera — Słowianindziecko — zdawał się być ufnością samą w dobro świata... Nie widać w nim było goryczy lat ni zawodów, jakie nie storaz przebył. Przechodziły jakby mimo niego. I obecne przydarzenia, choć się skłopotał nimi, nie miały waloru pomącić mu spokoju serca. Umiał sobie w rozumie rozradzić.
— Trudno... Budując w puszczy osiedle między dźwierzem, trza było być przygotowanym na gorsze wypadki. Jeszcze nie straszna klęska. Ule sie naprawi. A zaś, że ten poniszczył chrobaczków niemało — trza będzie po lesie przejść — może co szczęście nadarzy...
O krowę się już nie trapił, skoro Prokop poszedł. Przywiedzie ją na pewno — wierzył — chyba jakby jakie nieszczęście... To i to trza znieść. Mogłoby być gorzej — jak raz, kiedy mu czworo bydła padło... Przeciwko nieszczęścia młotom cóż człowiek nędzny poradzi?
Nurtowała go jeszcze myśl niewyrozumiana w sercu o Prokopowym dziwnym odejściu i z tą się dźwignął.
Poszedł pomału po karczowisku nierównym, przypatrywał się z bliska strasznej rujnacji, dotykał z szacunkiem dłonią drżącą wywalonych z ziemi pnipotworów, zatrzymywał się w trwożnej zadumie nad rozdartymi dołami, w których słońce ukośne jakoby w ranach głębokich skrzepłą krew cieni zostawiało.
— Co tu mozołu! — szeptał do swego zdumienia. — Gdzież to jeden człek... 
 
  
    
 


   
 
 

 


Podziw go zdejmował w sercu dla siły upartej syna.
— Ten łacwo ziemię potrafi zniewolić... Usłuchnie go drzewo, skała — wszystko sie jego ręce podda...
Ułaził po świeżych kopcach, uopatrywał, udumał — wreszcie się zabrał z powrotem ku osiedlu.
Prokop, zadawszy się w ubocz, przedarł się wnet przez gałęzie skrajnego przylasu i piął się borem wysokim, podnoszącym się stromo ku górze. Zamierzył przeciąć leśną stocz na ukos, by wynieść się na siodło grzbietu, lecz piętrzące się gęsto zawady zmuszały go do zbaczań, a nieraz ścianą długą tamowały przejście, tak iż nie mogąc otworu naleźć do przedarcia, musiał dalekie robić zakolenia.
Trudem stóp swoich, nie tylko oczami, miał sposobność wymierzyć zniszczenie, jakie burza niedawna w lesie poczyniła. A ubocz ta szczególnie w burzy ucierpiała, jako na zachód pod czoło wichru otwarta.
Po całym wszerz schyleniu u stóp olbrzymich drzewkolumn pod wysokim zacieniem gałęzi leżały wzdłuż i poprzek krwawe trupy smreków, niekiedy jeden na drugim albo cały ich zwał; ze rzadsza między nimi jedle w zesiniałej korze i w ciemnozielonej, świeżej jeszcze u głowic ściętych, cetynie.
Na hrubych rozgałęziach olbrzymich jedlic zawieszone, to w rozdwój ramienny buków jako we widły chwycone, to nad rozpadlinami potoków abo i wprost na powietrzu wiszące, kłoziły się wykroty potworne, o krwawiących, starganych żyłach korzeni, często z całym płatem ziemi czerwonej wywa 
 
  
    
 


   
 
 

 


lone, wierchami na wszystkie pomiecione strony — jak je piekielny młyn wichru, puszczony w ubocz, powykracał.
Nierzadko nachodził się ślad straszliwych uderzeń Peruna: — jedle rozcięte przez całą długość aż do śniatu i połaciami dwiema na boki rozchylone, to grotem porozrywane, ranami rozpadłymi do rdzenia świecące, to ostrzem przerysowane od wierchu do ziemi lub z kory żywcem odarte, to okrutnie potrzaskane, kośćmi białymi i kikutami straszące, gdy łupy z nich i długie odstrzały ścieliły się po ziemi daleko.
Złomiska, tramy z pogruchotanych drzew walały się co krok. Gruba zapleć gałęzi, warstwy nakruszonych sęków pokrywały zdradliwe doły i rozpady. Na potoczkach piętrzyły się wysokie jazy z naniesionych przez wodę pniaków, gałęzi i knutli. Zaś w dolinkach i zagłębieniach ziemnych, jako wzgórza namułu na dnie morskim, wznosiły się kopce chrustu i rdzawistego piaru, zmiecione strugami deszczu.
To wszystko zatarasiło, zakryło do cna grunt ziemi, nie mówięcy już o warstwie przegniłej lub wietrzejącej od lat na powierzchni, o zwałach kłód zbutwiałych, które potworniły się, często do pół jeno widne, jak olbrzymie tułowia nieznanych na ziemi stworów — o głazachsamorodziach i głazachskrzyżalach — o kępach, w których się węże świszczące chowają — o zbitych płatach trawsk i wężowiskach ożyn...
Przez te zapory gęste przedzierał się Prokop. Stał się jako lis i jeleń. Przeskakiwał leżące na ukos złomy, podłaził popod wykroty, przechodził, jako po 
 
  
    
 


   
 
 

 


mostach, po wiszących nad wyrwami drzewach, przemykał się po jazach lub chwiejących się koszach galęźnych, przewlekał się przez płoty wyłomisk, przesnuwał się przez gąszcze, wymijał doły zdradliwe, targał ostre powrozy ożyn chwytające go za nogi — i dążył uparcie naprzód.
O ścianę zwałów wstrzymany, rzucał się ku jej spleciom jak taran rozpędzony, próbował rozrzucić, zwalić — aż skoro nie widział rady, wtedy z pomrukiem ustępował.
Hałas rozchodził się po lesie od jego gniewliwych łamań, jakby się niedźwiedź po gąszczach suchych tarmosił.
Umykała przed jego drogą zwierzyna spłoszona: co chwila to szelesty lub trzaski gałęzi poprzedzały wzrok jego, rosą potu przymglony. Wiewiórki śmigały ponad nim po drzewach, ptactwo się niepokoiło.
Zrazu tylu zawadami przyniechęcony, rozpalał się, w miarę jak się z nimi borykał. Podobnie jako ten płomień u stóp uboczy podłożony, imający się niechętnie wilgotnych gałęzi, a gdy je już pocznie gryźć, przeżerać, ciska się z jednych na drugie, ogarnia dalsze i posuwa się nieodparcie w miotaniu wściekłym ku górze.
We walce siły mu rosły, jakby w niej duszą odpoczywał. Tracił zwyczajne sponurzenie i nabierał zapału, który go w rzutkość płomieni!. W całej postaci jego następowała przemiana. Zazwyczaj ociężały, sprężystym stawał się jak obłąk łuku. Mało skrzydeł smoczych nie dostawał. Po twarzy zrytej rysami i jako brąz ściemniałej pełzały ognie, od wnętrza zapalane. 
 
  
    
 


   
 
 

 


Tak z nim się i teraz działo, gdy walcząc z zaporami, piął się na przełom ku górze. Rzucał się w mozół jak w kąpiel ożywczą. Nie uwierzyłby nikto, słysząc łomot, że to człowiek się przez las przedziera.
Gdy na moment na mostach drzewnych przystawał — cisza spadała wokół niego — waliły jeno młoty serca, jakby głuche po puszczy stąpania. Lęk go przed sobą brał...
Z tym większą gorączką rzucał się w łomy leśne. Już nie omijał zapor trudnych, lecz sam na nie szedł.
Często przywitała go ściana łomów olbrzymim rakwem sęków jako kopie nastawionych. Kruszył je dłonią niby chrust łomliwy, spychał wierzchnie tramy, odtaczał i puszczał je na dół z hukiem, idąc dalej. A nieraz jak po zrębie spinał się po nawalonych kłodach i zeskakiwał z wysoka na zdradne spiory gałęzi, niby na podściel traw.
W końcu dziwna już lekkomyślność chwytała się jego przeognionej głowy. Paru w odstrzeli sił swawolnych prób o mało życiem nie przypłacił. Napotkawszy złomisko zwieszone na drzewie, wyszedł po nim do połowy — gdy się splezło z konarów i jękło z nim na ziemię; szczęściem, że go pod się nie zajęło. To znów, dojrzawszy wykrot nad potokiem, wierchem wsparty na gałęziach stojącego drzewa, umyślił w mgnieniu spuścić go ku ziemi i uczynić most dla przejścia. Wyczołgał się po pniu, poluźnił zapleć wiążącą — i wykrot, spadając wierchem, zmiótł go razem z gałęźmi ku ziemi. Ledwo podołał wstać.
Okrzepł jednak wartko, jak sumar po zatrąceniu, i z tym większą zaciętością rzucił się w szaleńczą 
 
  
    
 


   
 
 

 


borbę. Jakby go istnie obłęd niósł. Widziałoby się, kto by patrzył na jego miotania wściekłe, iż chce las skruszyć lub rozbić się o jego kolczaste piersi.
Nareszcie bór począł rzednieć — padły zmiędzy pni przywierzchnich niebieskie strzały światła.
Prokop, jak gdyby w serce ugodzony, osłabł nagle. Spokojnie już dowlókł się pod wierch i padł na wznak na ziemię. Przymknął oczy i cały stracił się w odpoczywaniu.
Gdyby nie pierś oddechem ciężkim wznoszona, rzec by można, iż życie go odeszło.
Długie chwile szły ponad nim.
Za jakiś czas otworzył oczy — spojrzał na błękit nieba — i znów je przywarł.
— Oczy Jewki — wyszeptał. Skurcz bólu sfałdził mu czoło.
Znów długie chwile minęły.
Dźwignął się wreszcie ze ziemi i ruszył na wierch w sennym ściężeniu ciała. Gdy stanął na przechyleniu, wstrząsł się dreszczem, jakby ciapnięty w twarz zamiecią wiatru. Zdumienie go oprzytomniło od razu.
Tuż pod stopami leżał pokotem płat lasu, straszliwą siłą z czuba grzbietu, niby garść trawy, wyszarpnięty. Przeto, jakby z polany otwartej, odkrywał się stąd widok rozległy...
Prosto od stóp — jak oczy cisnąć w dół — staczała się ubocz ciemna w głębię ku niebu rozwartą, ucinając się równo o stok uboczy naprzeciw podobnie ległej. Obie przychylały się ku sobie czołami opartymi na przygłowiu wiercha, na południu, a rozdalały się z upadem grzbietów na północ. 
 
  
    
 


   
 
 

 


W dole — na dnie tej roztoki lśniły się, wywijając się z zacieni lasu niby łyskliwy grzbiet węża, zielone taśmy wody i wysrebrzały się we słońcu pieniste fale spadów.
A dalej ku wschodowi, z dalekim na północ stokiem, szły ubocze za uboczami — grzbiety pozachylane poza grzbiety — wierchy zwyźnione za wierchami — fala stężała za falą — wszystko pokryte szczelnie lasem — o wielu tonach — coraz bledszych — aż do zieleni stapiającej się z błękitem niebios.
Jak okiem potoczyć: — las i las — góry i doliny lasu — bez końca — bez przemierzenia.
Prokop wsparł stopę na pniu wykrota i patrzył w zadumieniu. Pierwszy raz mógł objąć okiem taką połać puszczy — z wierchów, wyźniejszych nawet, skróś przesłony lesistych grzebieni niewiele ujrzeć się dało.
Uderzył go, niby drzewcem w skroń, jej ogrom niespodziany.
Przebywając zwyczajnie w dolinie, miał w pomyśleniu puszczy jeno roztoki najbliższe, wierchów widzianych wieniec i w zamgleniu już chowające się za wierchy grzbiety. A tu olbrzymi splot gór — morze sfalowane lasu — po widnokrąg — i kto wie jak jeszcze daleko...
Jakże marnym wydało mu się jego karczowisko. Płatek — szpilka świecąca w niezmierzonej czerni...
Ze zdumienia wyrósł w oczach jego lęk, gdy tonął w tej mrakocie. A zarazem dźwigał się z dna serca zamiar ciemny, bezkształtny, niby czajenie się lwa w mroku — spróbowania się z tą puszczą... 
 
  
    
 


   
 
 

 


Na odpór przeciw lękowi siły mu wracały, jak hufce na skrzyk rogu.
Obejmował okiem jej potęgę — czuł jej potworną moc.
— Położyć ją pod nogi... zabić — dumał lew w jego wnętrzu.
Wpatrywał się w jej ogrom z przyczajoną nienawiścią.
Szpiegowskim wzrokiem pamięci przezierał jej warowność, niby twierdzę niezdobytą wroga. Widział w jej zapadachkniejach za stu rzędami ostrokołów zastępy srogiego zwierza — w mrokach smrekowych gontyn, przed wzrokiem śmiertelnych skryte, sprzymierzone z nią tajemne moce — i po wąwozach, ścianach, wierchach, ostrysach, dolinach wojska te nieprzeliczone drzew — mrakotę leśną...
— Wytępić zwierza... wyciąć las... zburzyć bogom schronienia...
Te myśli jako szpony wybłyskiwały z jego ciemnych oczu, a z dna woli zaciętej prężyły się nie znane mu potworne siły, których zjawieniem sam się w sercu człowieczym zniepokoił.
Lecz wnet pocofały łapy i poniżyły w mrok grzbiety prężliwe: puszcza waliła się nań ogromem, jak osypisko na piersi...
— Sam Perun nie zdołał jej zmóc... — pomyślał. Jednak z dna serca skorniałego wstawało przeciw
lękowi przeczucie, że kiedyś — kiedyś — po wiekach — człowiek w przymierzu z czasem puszczę tę wolą pokona — las na dół roztoką spławi, grunt zaorze... 
 
  
    
 


   
 
 

 


Zatrzymał oczy, chodzące górądoliną, na zjawisku dojrzanym daleko w dole, w roztoce.
Płatki czerwone ukazywały się na poprzek wylśnionej wody, jeden po drugim — i zapadały w cień lasu. Jelenie...
Drgnęło w nim myśliwskie serce. Włożył skurczony palec między ostrza zębów i świsnął przeraźliwie. Spłoszyła się tajń puszczy.
Teraz jako złote łuki przebłyskiwały w rzutach ponad wodę...
Z wierchów niewidnych południa dobiegł, ściszony dalekością, świst podobny, niby odzew na hasło znajome.
— Dosłyszał — mruknął Prokop. I pomyślał:
— To i ona musiała usłyszeć.
Wstrzymał dech piersi i nastawiwszy ucho ku południu, czekał, czy nie zaleci by echo pogłosu. Lecz słychać jeno było w ciszy popołudnia spragnione wołanie kani i dalekie, żałosne: uli! piskląt orlich.
— Pewnie dalej jest z owcami — wyjaśniał sercu, stając równocześnie na kopcu wywalonej spod wykrota ziemi, z pragnieniem dojrzenia choćby czubka uboczy, w której pasie, choć widział, że wydźwigujący się ze siodła grzbietu pobliski kopieniec przesłania grzebieniem lasu wierchy dalsze.
Patrzył w stronę tę, w zatępieniu jakby, gdy nagle rzucił w bok spojrzenie — przezdało mu się oto, że go ktoś trącił w ramię i szepnął:
— Spojrz... w kraju bóg leśny...
Przezdało mu się dalej, że w mgnieniu, gdy zwracał głowę, wskazany Pan cofnął się szybko za pień 
 
  
    
 


   
 
 

 


drzewa i tam śmieje się drwiąco, ba nawet, ufny w zasłonę pnia, wykrzywia pysk złośliwie, to dłonią zakrywa drącą się w cichym śmiechu gębę, by nie parsknąć.
Wpatrzył się ostro w ten pień i począł bezwolnie prawie zestępować z kopca i iść ku niemu...
Zdało mu się, gdy ruszył z miejsca, jakoby cień, stojący za drzewem, uskoczył za pień dalszy — i za zbliżeniem się jego znów dalej uskakiwał...
Prokop usłyszał, zza ramienia jakby, urywki gwary dobrotliwej ojca:
— Będą cię zwodzić... ponad urwiska... przepaście... straszyć pyskami zwierzy... sumienie...
Trwożnie przystanął.
Spojrzenie na słońce i przybaczenie celu wyprawy otrzęsło go z tych zwidów. Zły sam na siebie, że tyle czasu zmitrężył, rzucił się w las i śpiesznie podążył dalej.
Szedł po schyleniu grzbietu — ku południowi — stroną wschodnią, gdzie złomisk nie było wiele, bowiem grzbiet uderzenia wichrowe przenosił.
Niezadługo opuścił się w siodło.
Po drodze ciskał wzrok pomiędzy drzewa, to na jedną, to na drugą stronę — w nadziei, czy gdzie cisawej sierści nie zobaczy. Parę razy nawet zeszedł sporo na dół, zwiedziony cisawością uschniętej cetyny — dopiero po zawodach kilku spostrzegł z zaniepokojeniem, że błędny ma trop w myśli.
— W średniej uboczy, mówił ociec. To aż za kopieńcem. Najpewniej w limierzach zachylnych, w ciszynie — tam, jeżeli jest dotąd, być musi.
Minął zagłębienie siodła i zadał się naokrąż w ko 
 
  
    
 


   
 
 

 


pieniec. Tu wciągnął go, nim się opatrzył we wstępie, w swoje wnętrze tajemne bukowy las...
Uderzyło go tchnienie dziwne, jakby rzucony czar. Dumał przez moment zawrócić, lecz już nie mógł dojrzeć za sobą światła wejścia.
Zamknęła się za nim brama niezgruntowanego gmachu.
Nabrawszy w serce odwagi, ruszył za wiednym instynktem. Przechodził przysienia wąskie — mijał rozszerz klat wielobocznych — wychodził na otwarte ku niebu dziedzińce, w które słońce zsypowało się z dachów zielonych — wstępował wielokrotnie po schodach ku piętrom wyższym, to schodził w ciemne piwnice, wilgoci pełne i pleśni — przekradał się przez skrytki tajemne — snuł się korytarzami krętymi — przebiegał przez hale widne — znów zstępował po schodach w przysionki mroczne — znów w korytarze...
W momencie pewnym przejął go lęk, że ten gmach go ze swego wnętrza nie wypuści. Zdało mu się, że powraca w minione przed chwilą miejsca. Zaczął się bacznie przyzierać mijanym na skrętach pniom i znaczyć je w pamięci.
Zaskakiwały oczom o przeróżnych kształtach: to przysadziste, olbrzymio hrube, jak kadłuby — to strzelające wysoko, niby podchmurne kolumny — to bulwiaste, jakby z potwornych węzłów ukręcone — proste lub łukiem wydźwigujące się z ziemi — to przygięte w kolanie, jakby do przyklęku — i jeszcze insze i insze.
W skórze też, jak we kształcie, rozmaite się widziały: to gładkie albo chropawe, jakby pazdurami 
 
  
    
 


   
 
 

 


zorane — to twarde, muskularne — to ciałem, zda się, nalane — białe, świecące z daleka — to mchem czarnym obrosłe — to znów żółte lub rdzą okrwawione — to zesiniałe, niby martwe — to różowiące się pod światło, jakby przeświecała przez cienkie oskórze płynąca ich żyłami krew.
Szły w nierównych szeregach, plątały się pomiędzy sobą, w ruchach na wszystkie strony podane — niby niesforny pochód olbrzymów.
Niektóre, stojąc daleko od siebie, ciskały się czołami ku sobie lub zarzucały sobie długie ramiona na karki — rzekłbyś: w miłości — inne szły na się z okrutnym zamachem pięści lub splatały się w straszliwych zapasach — drugie zasię stały mimo obojętne lub podawały się w schyleniach naprzód.
Nad zwieńczeniami tych pogiętych kolumn również w sposobach różnych wiło się sklepienie: to ciągnęło się w łukach złamanych nad długimi korytarzami — to wystrzelało kopulasto ponad szersze hale — to zwisało ponad ziemią jak baldachimy cieniste — to kładło się na wszerz jak powała — to roztwierało się ku niebu, niby okno wysokie świątyni.
Przez tę masę sklepienia światło cisnęło się jak woda; przemakało przez gęstą zieleń liści — przeciekało przez zapleć gałęzi, spadając na konary niższe i na ziemię — a gdy natrafiło okno otwarte kopuły, lało się złocistym pasmem jak wodospad.
A pod przeważnym zacieniem rozwieńczeń liściastych i gałęźnych poplątanych spleci rozlegał się mokry cmentarz o grubym uwarstwowieniu konarów spadłych i liści, gnijących i rozkładających się we wilgoci. 
 
  
    
 


   
 
 

 


Prokop nieraz po kolana zapadał w przegniłą warstwę, jako w grób próchnem zasuty, a parę razy srodze się ukarał, wartcej niż gromem podcięty na niewidocznej gałęzi, które jako węże śliskie leżały w mokrych namuleniach liści. — Niepewnym stawał się krok każdy, niewiada bowiem było, na jaką zdradę nastąpi. Oczyma nic po wierzchu nie można było zmiarkować. Ot, kłoda — zwyczajna, rzekłbyś; trącił ją w przechodzie nogą — i ta się rozsuła w proch.
Dziwnie ostra woń tego cmentarza mieszała się z powietrzem, które siadało na wargi jak opad wilgotnych liści. Uderzała do głowy i czyniła w mózgu zamęt, niby napój oszałamiający.
Prokop zmiarkował po czasie, że to jest ten czar niewidny, który go na wstępie owiał.
Woń zmarłych na tym miejscu wieków i zarazem rozkwitłego na ich warstwie życia.
Często z trzewiów rozkładającej się kłodytrupa wyrastał młody buk.
Prokop uczuwał jakąś dziwną w ciele i duszy przemianę, gdy wdychał ten zapach z powietrza: — mgliste przypominanie bytu inszego, który jakoby kiedyś przed wiekami przeżył, uczucie jeleniej rześkości, ślebody i zarazem drapieżności rysiej. Coś nijak niepojętego. Chciałby po drzewach się wspinać — furgać powietrzem jak kuna — odbijać się stąpnięciem jednym na sto sążni — pędzić, łowić, dopędzać — wbić zębce w gorącą szyję...
Szaleństwo szczepiło mu się w krew przez oddech.
Nieraz stawał i wciągał zaczuj z powietrza jak 
 
  
    
 


   
 
 

 


zwierz leśny. Po czym, jakby ciężar ciała tracił, rzucał się w podskokach naprzód, przesadzał jak spłoszony sarn wysokie kłody i darł przez las — ciskał się na oślep w najgęstsze konarów splecia. To w rozmachu sił napłynionych chwytał w ramiona pnie, jakby je chciał porwać do zapasów, albo znów padał na ziemię w las floraczyny, paproci i tarzał się w nich, póki mokry chłód liści nie przytysił mu płomienia w czole.
Wreszcie jakby z trujących piwnic wydostał się na powietrze — buki poczęły rzednieć, tracić się nieznacznie — zdrowie iglastego lasu nań powiało. Wychylały się coraz gęściej smreki — aż przejęły go z wolna między straż swoją surową.
Poznał, że obszedł kopieniec. Począł się opuszczać na dół po schyleniu.
Przez rozstęp drzew widział płaty uboczy jakiejś, zbłękitniałe. Pomiarkował, że to ubocz daleka roztoki; wierchy południa winne być znacznie bliżej, jako łączące się siodłem limierzy z kopieńcem. Wziął się przeto na prawo.
Za jakiś czas błękit uboczy zgasł, natomiast jęły się wyjawiać z okien międzyleśnych ciemnozielone płaty, w których i obrys drzew dał się wyróżnić, a gdy w miejscu jednym szersza rozchyl uczyniła się między drzewami, ujrzał nawet krawędź przeciwnego zbocza, o wieżach smreków i jedli z rzadkimi kopami buków, i skrawek bledszy doliny.
Począł zstępować na dół ku limierzom i minął zaledwie kilkanaście pni, gdy z bliskich wierchów zaleciał odzew dziewczęcy:
— Juhhuhu! 
 
  
    
 


   
 
 

 


Tak zadzwonił z bliska, widziało się, że się Prokop aż wzdrygnął wzruszeniem. I w moment po jego zgaśnięciu wywinął się rozwodny, jak fale powietrzne, śpiew:
Ozlegaj sie głosie Po horach, po lasoch I po hańty stronie, Ka sie wołki pasą...
Prokop zaparł oddech w piersi — słuchał, niby muzyki najsłodszej. Dosłuchiwał do końca gasnących po uboczach ech. Nagle zatoczył się na pień, jakby go kto w serce znienacka źgnął. Męski śpiew, rozniosły, wyrwał się z drugiej uboczy...
Poduhuj, wiaterku, I stela, i stela, I z te wierchowiny, Ka sa owce biela...
Prokop mimo wiednej woli spojrzał przez rozchyl gałęzi: czy nie zobaczy białych popod wierchem owiec. Że tamten je widzieć może — słabnął aż z bólu zazdrości. Męką serca słuchał już śpiewu pasterki, który rozwiódł się, jak wonny dym, po lesie...
Hej!... drużuje nam słonko, Świat sie nam weseli, Ino jeden potok Od siebie nas dzieli...
Nim jeszcze echa dogasły — mocny, radujący się sobie głos zadzwonił w odpowiedzi: 
 
  
    
 


   
 
 

 


Hej!... dzielec był i bedzie, Pokiel woda ciece — Ja potok przechybnę, Ku tobie wylecę...
Na to wypadło z wierchu, jak turlikanie srebrne wraz ze śmiechem, w zgoła już inszym tempie, niby w podrygach tanecznych śpiewane:
Na potoku topieltopiel, A w uboczy ostry piar — Lepiejże sie w pianach opiel, Bobyś sobie nóżki zdar...
Uderzył widać ów tanprzyśpiew w krew zażegnioną pasterza, bo oto, jako ten ptakśpiewak miłosnym szałem porwany, docinać z zapałem począł:
A na horze ogień gorze, A w dolinie cieńcień... Jak sie listki wyprostują, To już budzie dzień...
Echa odbijały się od zboczów, jak dźwięczne rąbania cieślic. Wreszcie ustały dźwięczeć.
I na chwilę dość długą cichość zapadła w lesie — iż Prokopowi, który stał  oparty o pień, zasłuchany w mękę swego serca, mogło się wydać, jako pragnął, że to krew tętniąca w skroniach wydzwoniła mu owe śpiewy zgasłe. Lecz w momencie, gdy tę myśl miał podjąć, zniósł się z wierchu na bezszelestnych skrzydłach powietrza radosny i smętny zarazem dośpiew: 
 
  
    
 


   
 
 

 


Hej!... idziemy, idziemy Tą ścieżynąm ostrąm... Dziwują sie ptacy, Że to brat ze siostrąm...
Powtórzyło go echo po dwakroć roznośnym chichotem, aż w końcu, jako ptak raniony, spadło z bolesnym westchnieniem w roztokę. Cichość niepomącona rozsnuła się nad puszczą.
Wtedy to przystąpił zły duch do Prokopa i począł go namawiać szeptem:
— Idź, nie odwlekaj... Teraz czas sposobny. Tak blisko jesteś... On sie nie spodzieje... Ani nie krzyknie nawet... Gałęzią raz — i koniec... Coż cię wstrzymuje?... Nie słyszałeś?... On tu z nią co dzień... W serce jej sie wkrada... A ty?
Prokop, wsparty plecami o pień, patrzył ponuro w ziemię, ściąwszy wargi aż do krwi, i milczał. Szept zza ramienia nie ustawał.
— Znów stracisz taką chwilę... Po cóżeś tutaj szedł? Mnie chyba nie obłądzisz, żeś po krowę sie udał... Ale to właśnie szczęśliwie, bo nikt cię nie podejrzy... Czegoż sie boisz?... Toś las chciał zwalić po drodze — nie bałeś sie... Ja wiem... On ci wciąż na oczach staje... Walczysz z nim wszędy — i nie możesz zmóc. Jakiś ty słaby... Ba — żeby lasem był, powiadasz, tobyś na niego szedł... Coż ci las wadzi?... Jego zgładź... On ci jak strzała w sercu — wyrwij ją... Bedziesz miał spokój... Uwierz... Ino jedno szarpnięcie — a potem... Nie namyślaj sie — idź...
Uczuł jakby lekkie pchnięcie. Obejrzał się i w te razy przezdało mu się w krwią zamglonych oczach, 
 
  
    
 


   
 
 

 


że czarny cień — wyraźny — odstał od drzewa — wsiąknął w las... a jasny duch wyłania się oto z lasu i przybliża się ku niemu...
— To pasmo słońca spoza drzew... Ukośnie pada. Już śródwieczerz.
Porwał się, jakby ze snu rogiem obudzony, i wartko ruszył dalej. Zeszedł wkrótce w limierze i tu uważnie począł się rozglądać. Zbaczał na obie strony — czynił długie zakolenia, to znowu mniejsze — nieraz po dwakroć zawracał na jedno miejsce — wypatrywał bystro między pniami — postanowił dokumentnie całe limierze wszerz i wzdłuż przebadać.
— Tu musi być, jeżeli jest — powtarzał w myśli uparcie. — Na wschód, na obcą stronę nie poszła. Na zachód — na dół, jak te drugie — toby i ku osiedlu już była dobiła. Na południe i na północ góra. Tu trawy dość — ciszyna.
Przeszukał całe limierze — i nie znalazł. Jeszcze raz obszedł górą, krajami — wreszcie stanął na przychyleniu.
Uderzyły go w oczy krwawe szczeliny zmiędzy drzew. Słońce już widać zapadało.
Dumał zawrócić, gdy go coś tknęło: zejść niżej.
Ruszył za tą poradą i nie uszedł ani dobrej chwili, gdy na polance, która się przed nim z lasu wyłoniła, ujrzał Cisawą, lecz w ruchu jakimś cudacznym. Poskoczył ku niej i zdumiał się sprawie, jaka się oczom jego przedstawiła.
Oto Cisawa, nogami przednimi po kolana zaryta w ziemię, trzymała przystuszonego rogami do pnia wilka... 
 
  
    
 


   
 
 

 


Wszystkie żyły podskórne jej wystąpiły, jak postronki hrube, od wysiłku.
Pod nią, na kolana przyklękłe, ssało ją cielę.
Wilk już dawno widać zdechł — lecz nie popuszczała go, bo gdy zelżyła nieco w przesileniu, a wilk osuwał się po pniu ku ziemi, zdawało jej się, że żyje, i znów wzmacniała przyparcie.
Trzymała go już tak drugi dzień — wilczaszek bowiem zaraz po ulągnięciu się cielęcia po nie, jak po swoje, przyszedł.
Ujrzawszy przy sobie człowieka, dopieroż wilka popuściła. Długo drżała we skórze i postąpić na nogach nie mogła, aże cielę, skacząc koło niej, ożywiło ją i przywróciło władę jej zdrętwiałym członkom.
Prokop zacisnął wilka na plecy, zajął Cisawę z cielęciem i pomału zniżał się z nimi ku dolinom. Gdy zaszli czasem na okno między drzewami, wtedy krew zorzy zachodu padała na grzbiet Cisawej, na zwisające ciało wilka i na śmiertelnie smutną twarz Prokopa. 
 
  
    
 


   
 
 

 


III
 
DANIEL
 
Dzień zmarł nad puszczą, krwawiąc za sobą zorzą, która się w zmierzchu roztapiała.
Mocą złego podniosły się skrzyżale z otchłannych piwnic, gdzie Swarog więzi Noc, i jęła się wydobywać z głębinnych rozpadlin ziemi włochać mroczna, jęła zalewać roztoki, zasnuwać gęstwią ubocze, omraczać wełną wierchy, tak iż się jako brzegi czasu przypływu poniżyły, gdy doliny, zalane już mrokiem, dnem się jakoby ku górze podniosły, przez co bezkresny obszar puszczy wyrównał się w kształt powierzchni morza, która po burzy co przeszłej w zgórzeniu fal zastygła, a noc na nią spadła i grzbiety wzgórz zmierzchnione brązowią się od szlaków zagasłej już na niebie zorzy.
Mrok ziemi pylił się w przestwór jak niezmierzona kadzielnica. Widnokrąg zamknął przeolbrzymi mrocznozielony dzwon nieba. W zmierzchu kopuły zaświecały się coraz liczniej gwiazdy — rzekłbyś: oczy aniołów schodzących...
Uciszyło się życie puszczy po unużeniu dziennym, lecz nie uległo, nie ułożyło się do spania, jeno zaczaiło się w trwożnym oczekiwaniu czegoś, co in 
 
  
    
 


   
 
 

 


stynktem z powietrznych drgań zaczuło. Gałęzie drzew poruszały się ściszonym szeptem, który rozchodził się po lesie jako kręgi wodne i tajemne niósł wieści o tym, co ma nadejść... Zwierzyna postanęła w znieruchomieniu popod gałęzie szepczące, słuchając.
Mrok już zapylił niebo i morzem zalał roztoki.
Wtedy na nieboskłonie wschodnim ukazał się niespodziany brzask, od którego dzwon niebios drgnął i głębiej zaszeptała puszcza. W mgnieniu przebiegły ziemię tajne wici, że stanie się cud...
Na ostatnim wierchu wschodu wybłysła iskra rubinowa. Z iskry tej zapalił się ogienek. Jął się wzmagać, jak gdyby wiatrem sycony, i wnet rozżarzył się w ognisko ruchome, które poza grzebieniem wierchu czołgało się niby ognisty smok.
Za czym wydało się znów przez moment jako gorejący krzew.
Nie uszła chwila, gdy z płomieni uczyniła się kopuła ognista — wizja chramu złotego, o którym legenda śpiewa, iż raj zamyka; w drzwiach jego anioł z płomienistym mieczem.
Ledwo wzrok wyszedł ze zdumienia, gdy oto kopuła złota stanęła krwawą kulą na grzebieniu. Ta oderwała się od zębów lasu i jęła się unosić w górę, rzucając rdzawy brzask na ziemię.
Dreszcz przeleciał przez puszczę.
Odezwały się krótkie, urwane szczeknięcia — strzępy głosów — pojęki — i jakby nakazem zdławione, zamilkły.
Poruszyły się drzewa — zachwiały się ławy lasów — zafalowały i w bezruchu stanęły. 
 
  
    
 


   
 
 

 


Wszystko jakby zapatrzyło się chwilę w upiorne lica widma.
Przez długi moment: zatrzymany oddech ziemi — i w tym milczeniu przeraźnym krwawa twarz, zawieszona w otchłani mroku nad puszczą...
W te razy z ciszy kamiennej wydarł się wielogłos długi, do szpiku przejmujący... Na ostrysach wysokich rzędami na ogonach posiadłe, oczami szklącymi do widma obrócone, zawyły pieśń swoją wilki.
Strach duszy stworzenia ziemi był w tej pieśni i ponura, granicząca z rozpaczą tęsknota, i pogrom czarny nadziei, i ogłos głuchy fatalizmu, i przypomnienie jakichś klęsk strasznych sprzed wieków, których ślad grozy w niedoli krwi poostał.
Takim witaniem musiało zawyć w sobie wszystko stworzenie tej ziemi, kiedy po raz pierwszy na ciemnej otchłani nieba zobaczyło wzrokiem swym owo krwawe widmo. Strach je na długie zabił wieki — nim ośmieliło się wtórnie podnieść wzrok ku otchłani.
Skonał wreszcie w przeciągłych echach głos wilczy i cichość znowu wyniosła się z dolin nad zmierzch lasów.
Z widma nieznacznie spełzła krew — przybladło — za czym jęło się rozbłyszczać zielonawym światłem, aż stanęło w pełni blasku, jako tarcza srebrzysta Swaroga.
Rozgarnął się mrok puszczy. Pogłębiły się doliny, podźwignęły się grzbiety gór. Wyszły na światło lesiste ubocze, zalśniły grzebienie wierchów, zapyliły się oświetlą błękitną, jako mgłą wodną, roztoki. 
 
  
    
 


   
 
 

 


Zarazem dziwny czar spłynął z tym światłem na ziemię. Wzruszeniem niepojętym zadrżało stworzenie wszelkie.
Już upiorna pieśń wilcza zażegła w ciała ogień przypomnieniem jakichś przedwiecznych pożarów krwi i owyciem, zaczutym z instynktu, nieochybnej doli wszystkiego stworzenia: śmierci — wzburzyła pragnienie życia, a teraz ów czar światła doczynił reszty uroku.
Wyszły z kniej rysie i ze słodkim miauczeniem szukały się świetlnymi ogarami ócz po cieniach leśnych. — Kozły i rogacze sarn, po uboczach roztracone, krótkim urwanym bekiem dawały łaniom znać o sobie i wyrażały niecierpliwość swych miłosnych pragnień. — Nawet borsuki, lisy opuściły ostryse skaliste i snuły się, zjeżone sierścią, po gąszczach zacienionych, jarząc oczami niby dopałkami głowni. Wszystko, co jeno krew poczuło w żyłach, ruszyło z legowisk swoich, mocą nieodpartą pchane, i miotało się po lesie, czyniąc dziwne pod ciszą światła szelesty.
Gonitwy ciche a zawzięte — tupoty walk bezkrwawych — urwane jęki — zdyszenia — wnętrzem puszczy rozchodziły się jako kręgi fal, stłumione gęstwią gałęźną.
Oto z uboczy spadającej ku wodzie roztoki spłynął mokry szmer targanych w pędzie traw, zaszeleścił trzask kruszonych chrustów, posypał się skalisty piarg — i wypadł rogacz zdyszany, w omgleniu przekrwionych ócz pędzący prosto na przepaść. Nagły blask wody stepił go, niby strzał śmiertelny. Przez moment zawisł nad urwiskiem — po czym 
 
  
    
 


   
 
 

 


łukiem przesadził topiel srebrną i przepadł w drugiej uboczy.
W tych gonitwach mijała żywina inszy spotykany rodzaj obojętnie, niby pnie drzew lebo ich cienie przejrzyste. Nie dbały też drapieżce na letką tej nocy zdobycz, zdajały się nie widzieć nic zgoła poza się, jakby im oczy szklące mgła krwi oślepiła. Przesuwały się gąszczami rysie obok sarn, przebiegały wilki obok kozłów, przemykały lisy obok postrożnych świstaków — wszystko mknęło po swoich kolejach śladów, mocą uroku pojęte.
A wszystko to zruszenie działo się w cieniach i wyświetlach puszczy, ledwo szmerem na zewnątrz dobywane. W powietrzu nad nią, na mgławej sieci rozpyli świetlanej wisiała cisza, kołysząc się od kraja lasów do kraja.
Pełna księżyca tarcza o upiornym blasku wyniosła się wysoko nad roztoki i toczyła się po mrocznej zieleni niebios, niby po łące otchłannej, siejąc na ziemię czar.
Nie oparł się Daniel, Cichorza młodszy syn, mocy białego uroku. Po cichu wywarł się z osiedla i podał się w ręce świetliste czarowi, który go wiódł.
Prowadził go naprzód po widnej polanie, która się wyświecała rosą, niby złoty, przetkany drogimi kamieniami, podesłany pod stopy płaszcz. W uboczy na prawo leżał cień, a dalej mgliły się, śreżogą świetlną zalane, doliny i tajały w omgleniu błękitnawym wierchy.
A potem wewiódł go w las...
Otworzył się przed oczyma Daniela świat baśni...
Wyszły z mroku surowe straże smreków, grożąc 
 
  
    
 


   
 
 

 


cieniami zbliżającemu się ku nim. A gdy koło nich przechodził, zaszumiały nad nim piórami szyszaków wysokich i zamilkły — takim groźnym milczeniem, że słyszał dygot serca, mijając je. Gdy zaś oddalił się od nich i obejrzał się, zdały mu się w płowe płaszcze pootulane, zaśnięte.
Z nagła wyrosły przed nim czarne kopy jedli. Waliły się nań strachem, gdy się zbliżał. Gdy je zaś obszedł trwożnie i podniósł ku nim wzrok od strony światła, zdały się jako pagody wysokie lub gontyny o spiętrzonych dachach, w obrzucie pyłu zielonego, z cieniami gęstych poddaszy, ciszą nabożną aż do zmiertwienia przejęte.
Minął następnie rozszerz widną, po czym wszedł jakby w ciemną sień, gdzie jeno spoza zapleci konarów, niby spoza krat wysokich, wpadała z zewnątrz srebrzysta poświata i nie dochodząc ziemi, rozsiewała się ponad sklepieniem.
Za światłem bramy onej sieni ogród się dziwny roztworzył...
Daniel wszedł w aleje widne, niby w środek bajki.
Co chwila wyzłacały się przed nim w świetle białym żółte kępy paproci, o kwiecie tajemniczym, który jako diament lśnił ogniem przenajczystszym w gwieździe ich misternych liści.
Wzdłuż drogi, niby umówione ogniki duchów leśnych, wiodące szlakami błędnymi do ukrytych skarbów, zaświecały się płomyki białych i liliowych gencjan, które nazwano w gwarze: świeczki leśne.
Z gęstwy traw lub z jam zacieni wykręcały się, niby żmije, ciemne łodygi tojadów i sięgały sinymi pyszczkami naprzeciw idącego. 
 
  
    
 


   
 
 

 


Gdzieniegdzie na srebrzystym płaszczu rosy, który gniótł trawy aż ku ziemi, zalśniwały, niby gwiazdki spadłe, mieniące się pod blask księżyca złocienie.
Wieńcami dokoła leżących kłód, prawie je zasłaniając swym wyrostem, albo też płatami bujnymi wśród srebrnych traw pokosów wyznaczały się, jak zboże wysokie, śmigłe kłęcze gibrzyny o długiej rzęsie różowego kwiecia i gęstej otoczy przyłodyżnej łyskliwych liścimieczyków.
Szedł jakby we śnie — a oto dziwne drzew majaki zachodziły mu z boków przed oczy...
Wyłaniały się kępy czarne, jak przeolbrzymie ślepia strachu — zwieszały się ponad nim girlandy mrocznozielone, z których kapało światło — zastępowały mu wysokie wrota buczyny, które drżały dygotem liści w bezwietrzu, iż zdawało się stojącemu w dziwie, że pada przed nim deszcz srebrzystych płatków.
Minął cuda ogrodu i wszedł w aleję jasną, niby w rzekę płynącą wysokim borem, w której się księżyc przeziera. Po obu stronach wydźwigiwały się czarne, nieprzebite ściany.
Księżyc świecił mu całym blaskiem swoim prosto w twarz. Przeto tym czarniejsze widziały mu się ściany lasu.
Cisza nakaźna wisiała od tarczy księżyca aż do ziemi.
Z dziwnym wzruszeniem postępował, starając się nie głuszyć stopami ciszy. Lecz zdało mu się, że słyszy szepty obok siebie, szelesty, szmery przyciszone... Stawał — ostrza oczu swych zapuszczał w mrok — wstrzymywał oddech — nasłuchiwał — 
 
  
    
 


   
 
 

 


nic nie widno ani slychno było. Ściany milczały. Ruszał dalej — i znów szepty zaczynały szmerzyć. Zdało mu się — nie mógł się temu uczuciu ognać, że coś równolegle idzie pobok lasem. Gdy przystanął — czuł, nie widząc, że i to przystanęło za pniem, wstrzymując dech. Innym razem słyszał nawet czyjeś uderzenia serca. — Szedł naprzód, ściszając kroki, niby przez wnętrze tajemnicy... Nagle ozwał się tupot w lesie — zaszmerzyły gałęzie — i na blask alei wypadł z mroku drzew jeleń — nie jeleń... Stanął wryty przez parę mgnień naprzeciw idącego. Daniel miał ledwo czas zauważyć duże, szklące oczy i srebrne rogów latorośle, nim wpadł w cień drugiej ściany. Aleja wkrótce zgasła. Począł się las nierówny
o rzadkich wyświetlach polanek. Idącemu zjawiały się na oczy nieznane jakieś stwory. To, niby kłębek cienia, przetoczyło się coś niedużego poprzed nogi. — To jakiś czarny ptak, o głowie kuniej, wyfurgnął z kępy gęstwinnej, zalśnił się w zielonym świetle
i przepadł w ciemnościach lasu. — To znów coś schylonego, jakby zgarbiony dziadek leśny, przewlekło się pomału w poprzek drogi.
Na jednej z polanek ujrzał dwa smukłe cienie, jakoby w uścisku; rozbiegły się, gdy się wyjawił na świetle. Chwilę stanął w bezruchu, wstrzymując oddech, i uchem zaostrzonym, jako też oczyma rozszerzonymi badał zacień polanki. Nic jednak szczególnego nie mógł zauważyć. Cień leżał nieruchomo jak płaszcz opadły z drzew — trawy, zwalone rosą, wysrebrzały się w świetle. Cisza otchłanna zdawała się przelewać bez szmeru od ziemi do gwiazd. 
 
  
    
 


   
 
 

 


Stłumionym westchnieniem uniesła się jego pierś. Podniósł oczy ku licom upiornym księżyca wyzierającym spoza drzew i poszedł za ich skinieniem.
Otoczony wokół strachem puszczy, nie czuł bynajmniej trwogi, lecz dziwne drżenie w sercu — podobnie jak czasu chłopięctwa, kiedy usłyszał pierwszy raz tęsknotę skrzypiec. Miał uczucie, jakoby srebrne promienie księżyca grały na jego sercu tę nutę, niewoląc go za sobą urokiem. Tajał wzruszeniem niepojętym. Przez wszystkie włókna jego żywicznego ciała płynęła srebrna tęsknota, której rozkosznej władzy poddawał się niewolnie.
I wyciągały mu się same ramiona ku wołanej pragnieniem postaci... Miał jej wizję cudną wciąż na oczach.
I obejmował kolumny światła srebrnego, które gasły w uścisku. Przeto, jako pragnienie wobec ułudy zdrojów, rosła jego tęsknota.
W przepełni jej począł ulgę czynić sercu wyśpiewem słów, które tak dalekie były od jej wezbrań, jak rosa od potoku.
Idąc szeptał, podkładał słowa doraźnie, jak czynią wielekroć dzieci, pod nutę wezbranej w piersi, niewysłowionej tęsknoty:
 
— Kraju! dolino! lesie! 
O dziwna, biała gontyno! 
W twoje mroczyste przyciesie 
Idę za serca przyczyną.
 
Twoje mroczyste przyciesie 
Niech mi użyczy zachrony — 
 
  
    
 


   
 
 

 


Tęskność na skrzydłach mię niesie 
Z dalekich w dalekie strony...
 
Niech mi użyczą opieki 
Twe białe, srebrzyste ściany — 
Zza siódmej góry i rzeki 
Idę, stroskany...
 
Straciłem owieczkę białą, 
Jedyną w całym kerdelu — 
Dopóki jej nie spotkam, 
Nie wrócę serca weselu.
 
Poszła z miesięczną poświatą, 
Wywarła mi się ze sadu — 
Całą noc hladam za stratą, 
Niegodnym natrafić jej śladu.
 
O zwodna pasterska chwało! 
O pustko mego ogrojca! 
Nie spłaci, co poostało 
W kerdelu mojego ojca.
 
Miała srebrzystą wełnę, 
Jak piany roztocznej topieli; 
Gdy szła uboczą pod górę, 
Myślałeś, że śnieg się hań bieli.
 
Oczy zaś miała jak studnie, 
Jako dwa stawki w dolinie, 
Gdy iskry słoneczne się topią 
W ich turkusowej głębinie. 
 
  
    
 


   
 
 

 


O kraju dziwnie uroczny! 
O cicha, biała dolino! 
O lesie, tajemny lesie! 
Wieczysta bogów gontyno.
 
Z dachu światło się sypie, 
Przez okna spływa do wnętrza, 
Gdzie utajona w mroku 
Śpi cisza przenajświętsza.
 
W chłopięcej myśli pokorze 
Do progów jasnych przypadam: 
Serce na oścież otworzę, 
Tajń skrytą wyspowiadam...
 
Kochanki szukam białej, 
Którą widziałem we śnieniu; 
Światła mi srebrne powiedziały 
O jej istnieniu...
 
Nie widziałem jej twarzy, 
A znam ją jako siostrę własną: 
Tak mi wyraźnie się marzy, 
W oświetl odziana jasną.
 
Tam kędyś jest dolina, 
Gdzie płynie srebrna rzeka, 
Tam ona — serce mi szepce — 
Stęskniona, na mnie czeka.
 
Dążę przez białe polanki,
Przez ciemne przedzieram się gęstwie: 
 
  
    
 


   
 
 

 


Szukani mej cudnej kochanki 
W zaczarowanym jej księstwie.
 
Z wysoka miesiąc blady 
Litośnie wskazuje mi ścieżki, 
Po których, jako białe śnieżki, 
Tają mi w oczach jej ślady.
 
Rozjaśnił się las dziwem, 
Paprocie pozakwitały — 
Wszystko drży lękiem osobliwym: 
Cud przeszedł biały...
 
Śpiewa mi ptak serca — wzruszenie, 
Iż znajdę ją u końca drogi, 
Ze mgły błękitnej śreżogi 
Wstającą jako dnienie...
 
Jakaże dalizna przede mną? 
Jakiże trud sercu daleki? 
Wyjaw się, zaklęta dolino! 
Zadzwońcie, fale rzeki!...
 
Przystanął w srebrnym zakolu wyświetli obok wysokiej ściany cienia i słuchał całym wzruszeniem, czy słowa zaklęć serca nie wywołają zjawiska.
Cisza, nie mącona żadnym dowiewem, zalegała głębie utajone i przenikała przez rozpyl miesięczną aż po zmroczniały dzwon nieba. Zdawało się, że słychać w tej ciszy dygot przybladłych gwiazd.
Księżyca tarcza srebrzysta wyniosła się aż do zenitu zielonej kopuły, siejąc z wysoka wszystek blask 
 
  
    
 


   
 
 

 


swój upiorny na puszczę, która zdawała się zaklętą czarem w sen głęboki, niezgruntowany...
Naraz doniesło się na sowich skrzydłach ciszy dalekie, dźwięczne, nie znane piersiom człowieczym westchnienie... I zgasło w niezmąconej toni, jak oto gwiazda z firmamentu spadła.
Za czym wydobył się z nieodgadnionych głębi puszczy dziwnie harmonijny pomruk...
Zrazu ledwo słyszalny, cichy, z szeptami złączony, jął się wyczyszczać w miarę, jak dźwigał się w chórowym brzmieniu, i rozwinął się na koniec w przedziwne organów echo, dopływające falami z wnętrza niezbadanych sklepień. Za chwilę echo organne zgasło, zapadło jak rzeka pod ziemię, by po martwym przestanku żalu wywinąć się i wybrzmieć przedziwniej.
Brzmienie owo tajemne rosło, wzdymało się jak nieobjęta pierś morza ku światłu księżyca, podnosiło się olśniewającą melodią aż ku gwiazdom — to zapadało w głąb, w otchłań przepastną, niżej ludzkiego przeznania.
Wysłuchać dały się przecie w tej nieogarnionej pieśni stłumione, jakby za mrokiem stu sklepień: i echa burz, i skony drzew, i napaści wichrowe, i głuche spady wód, i mruk niedźwiedzi, i skowyt lękliwy zwierza, zarazem żal setki wieków, jęk beznadziei i ukój ponade wszystkim — wiedza początku i końca.
Puszcza oto śniła swe dzieje. W westchnieniach jej były uczucia piersią człowieczą nigdy nie objęte, zaiste przedwieczyste. Fale brzmień niezgruntowanych przepływały, jako przez cień, przez stojącego 
 
  
    
 


   
 
 

 


w zadziwie Daniela i szły ku morzu harmonii wiecznej, która je jedna mogła objąć.
Z żalem niewysłowionym ruszył... Pogłębiła się jeno jego tęsknota napływem przenajświętszych wzruszeń. Gdy pieśń puszczy brzmiała wysoko — zda się — o gwiazdy trącająca, słyszał w niej głos przeanielski, który przenikał na wskroś jego serce, budząc w nim płacz szczęśliwości, na ziemi niepojętej. Ramiona tedy unosił jak skrzydła i szeptał słowa bez powiązań pod nutę swej tęsknoty:
 
— O kraju! o dolino! lesie!... 
Słyszę jej głos przeczysty, 
Jak się na skrzydłach ciszy niesie 
Przez miesięczną śreżogę — 
Widzę jej srebrzysty ślad, 
Lecz mi go cień zaciera...
 
O światła! białe wysłańce!
Wskażcie mi jedyną drogę —
Powiedzcie, że jej szuka brat,
Który z tęsknoty umiera.
Choćby za świata krańce,
Za brzeg życia padło iść —
Nie odpocznę,
Póki nie dojdę jej ze snu odbicia.
Rzuciła na mnie omamy uroczne —
Urok na serce padł —
Zjaśniła mi się noc jak lśniące bramy,
Wiodące w rajeogrody kwieciste,
A dzień jak kaźnia zbladł. 
 
  
    
 


   
 
 

 


O gmachy leśne! pagody!
Przedziwne w swych misternych spiętrzach,
Wzniesione jej rozkazem, mocą,
Czoło przed wami chylą,
Jako przed jej obrazem,
Który taicie w swych wnętrzach.
 
O roje świateł w głębi! 
Posiadłe w ciszy głębokiej, 
Jako roje uśpionych gołębi —
Ona pchnęła was przeciw na wywiady, 
Byście płoszyły z dróg zwody ułudne, 
Rozświecając mi bielą swą tajemne mroki,
I były jako ślady...
 
O kwiaty cudne!
O kwiaty dziwnego blasku!
Przepojone jej uroczną wonią,
Oczy miesięczne,
Ślące życzenia sercu: ziść —
Ona was siała swą srebrzystą dłonią,
Abyście świecąc, radziły mi, wdzięczne,
Którędy iść...
 
Tu stopy jej strącały rosę —
Nożęta moje bose!
Tu rosa światło pije —
 
Ach, jak mi serce bije — 
Przeczuwam cud... 
Wnet zajaśnieje rzeka, 
Zadzwoni srebro wód... 
 
  
    
 


   
 
 

 


Ach, sen przede mną ucieka... 
Pierzchają światłagołębie... 
Gasną kwiaty... 
Nieprzeniknione głąbie!...
 
O drzewa!
Smreki braty!
O jedle! jedle siostrzyce!
Widzicie moją tęsknicę,
Która u kolan waszych śpiewa — płacze —
Zlitujcie się nade mną,
Rozchylcie zasłony, mroki,
Wyjawcie tajemnicę...
Pogasły światła — ciemno —
Gdzie zwrócę zbłąkane swe kroki?
 
Urok wciągnął go  w głąb puszczy... Zmrokczyło się ponad nim, jakby chmury na księżyc zaszły. Olbrzymie drzewa, czy też ich majaki, bo noc do dziwu zupiorniła ich postacie, proste i popochylane, niektóre zgięte ku sobie, iż zdały się wespół jako łuki olbrzymów złamane, otaczały go niby ściany kościoła dziwnego, o wnękach głębokich i skrytych ołtarzach w mroku. Przez wysokie sklepienie i przez rzadkie, zwężone okna podsklepienne przesączał się zielonawy zmierzch. Uroczysta cisza ze wszystkich kątów wychylała nakaźne palce ku niemu. Zamilkł przeto w sercu i lękał się nawet szeleścić oddechem piersi.
Rozpatrując się jak w piwnicach oczyma rozszerzonymi, postępował wolno i znalazł się znowu w innym okrążu: światła tu przeciskały się przez szczeliny i rozstępy z boku, a ściany poplątanych drzew 
 
  
    
 


   
 
 

 


i zwisających na kształt sopli z nierównych sklepień gałęzi tworzyły jakoby grotę przeolbrzymią o różnych rozwidleniach. Wilgoć tu było czuć i pleśń wieczystą — dochodziły go nawet szmery, jakby opadu kropli.
Mijał następnie wnętrza, które nie dały się przeznać. To jedno mógł zauważyć, że złe w nich miało swój walor. Zachodziły mu przed oczy dziwostwory o przeróżnych kształtach: to powykręcane jak w torturach — to jako pnie stojące nieruchomo — to karłowate — to rosnące w górę nieskończenie — to wreszcie inne, których ni wyrazić. To znowu coś go paznoktami chwytało za nogi — coś szeptało za nim jego imię — coś jęczało... Pomyślał przez jeden moment, czy nie znajduje się, przeniesiony mocą jakąś, w przedsionku piekła, o którym słyszał opowieści, iż takie dziwostwory go pilnują. Ale również przyszło mu na myśl, jako słyszał, iż przez przedsionek piekła do raju droga prowadzi. Przeto nie uczuwał lęku. Nie dziwił się też niczemu, co napotykał, był bowiem wciąż pod mocą uroku. Jedno sen jego przybladł, gdy się przesuwał przez te zmierzchłe głębie.
Znalazł się w wysokim lesie jodeł, w którym jakoby latarnie u wierchów ze rzadka pozawieszane rozsiewały mietlistą poświatę. Było tak w tym wnętrzu dziwnie, jak by coś miało się dziać, albo też jak by już się spełniło, a latarni jeszcze nie zgaszono. Gdy przechodził przez kręgi oświetlone, widział wyraźnie mech rdzawy, jakoby krwią zroszony, i szpilki uschłe, świecące. Za to tym mroczniejszą widziała mu się głąb, cieniem zajęta. W pewnym miejscu z mroku mchów wyświetliło się coś ku niemu, niby 
 
  
    
 


   
 
 

 


ostrze stalowe. Zbliżywszy się ku temu, naszedł tajemniczy stawek, jak kłąb czarnych i zielonych żmij, śpiący pośród boru mchów. Dziwnym czarem stawek ten szedł za nim długo.
Las jodłowy się tracił w miarę schylania się gruntu, poczynała się puszcza o kępach lasu różnokształtnych, trawiastych przerzedziach, zjawiały się wyświetla coraz częściej i wreszcie wyszedł Daniel na pełnię księżyca...
Pojrzał przed siebie i zdumiał z zadziwu. Oto wyrosły przed nim wieże — baszty — mury o ostrych cieniach — dachy białe — spiętrzenia domów o oknach lśniących — ulice...
— Wyraźnie — miasto. Skąd się wzięło? — pytał się myśli zdumionej. — Czyżem milowymi krokami szedł, żem aż w kraj daleki się dostał? Czyżem nie w puszczy?
I przyszło zaraz wyjaśnienie. Zbaczyła mu pamięć, jako dzieckiem słychował opowieści prawdziwe o mieście zapadłym, które Bóg ukarał był za jakieś przewiny straszne — iż się zapadło pod ziemię.
Las wyrósł na jego placu i wokoło. Nie ostało nawierzchni ani śladu znaku. Ale kiedy pełnia staje nad tym miejscem (pojrzał — tarcza księżyca akurat wisiała nad nim), tedy urok księżyca wydźwiguje je z głębi...
Patrzył na nie z zalękiem i ze czcią nabożną.
— Miasto zapadłe — dumał. Leżało przed nim jak oto sen rozwinięty.
— Czy iść przez nie — czy je obejść? — pytał się niepewnej myśli.
Ciekawość pchała go strasznie. Nie widział bowiem 
 
  
    
 


   
 
 

 


miasta dotąd, ze słuchu jeno je znal. Jakież tam dziwy być muszą!
— Wezmę znak krzyża, nic mi sie nie stanie... Przeżegnał się i ruszył w stronę bram jasnych. Poj
rzy — a tu miasta już nie ma. W mgnieniu znikło. Stała przed nim puszcza, jak zwyczajnie, pełna miesięcznej poświaty.
Żal go obujął, płaczu bliski.
— Znak krzyża je zatracił — pomyślał.
Więc zstępował w ulice wąskie puszczy — pojrzy ze żalem w bok — i widzi na wzgórzu wały ostrokołem owiedzione, rząd palisadów jasny — wyraźnie; grodzisko...
— Któż by tu grodem stanął?
Gdy się nabliżał ku niemu, gdzieś się wprost w oczach straciło. Tęsknoty wzrok podniósł ku wierchu — i aż krzyknął, wzruszeniem przejęty. Oto na cyplu skalnym ukazał mu się zamekcud... Nie myli się, wyraźnie rozpoznaje załomy narożne — mury — okna wylśnione — wieżę...
Teraz zrozumiał serca głos. Tam dąży. Tam jest cudokrólewna, którą tyran okrutnik więzi (w tej wieży — o nieszczęsna!)... a on idzie wyswobodzić ją. Jej to postać jawiła mu się we śnie — i tej nocy skinęła nań uroczną dłonią. Szept serca i tęsknota wiodły go przez grozę puszczy...
Płomieniał wzruszeniem cały. Już by słów wiązać nie zdołał.
— O złota moja! — wołał, wyciągając ręcepłomienie do zamku. — O cudzie, dawno pragniony!... O rajska, więziona ptaszyno! Idę, wezwany. Moc 
 
  
    
 


   
 
 

 


moja cię wyzwoli. Ufaj! Sercem dążę. Na skrzydłach tęsknoty lecę...
Szedł powietrzem prawie, jakby istotnie uczuciem unoszony, gałęzie zastępujące uginał jak kłosy pod stopy i oczy miał wylśnione w wizję przenajdroższą. Przedarłszy się przez kępę napotkanych drzew — gdy wyszedł — zamku nie ujrzał już... zgasł w tym momencie — przed oczyma jego zieleniła się ubocz w świetle.
Aż jęknął z żalu srogiego. Nie mógł uwierzyć w stratę. Stał długo i wpatrywał się w ono miejsce, wolą serdeczną wzywał cudu. Nie wyjawiło się wtórnie.
Pełen zawiedzionej tęsknoty — wszedł w las...
I dziw... Co spojrzy w którą stronę, to wszędzie wyjawiają się oczom jego przerozkoszne dziewczęce postacie... Jakby cudami ciał swych mówiły jedno: zapomnij!...
Nagie, w świetle księżyca swawolnie na rozłożach drzew popowieszane, na złomiskach zgrzywionych cetyną jako na rumakach na oklep lub w siodłach gałęźnych siedzące, to na podścielach mchów puszystych rozkosznie porozkładane, z łożysk traw głębokich na szelest kroków jego podźwigujące się — wyciągają ku niemu ramiona tęskliwe, w których moc przyzewu nieodparta, kuszą go wzgórzami piersi, wabią uśmiechami ócz, raje obiecującymi, zalśniwają przed oczyma jego niewidzianymi cudami łon — iż słabnie aż z napływu przerozkosznych dreszczy. Same idą naprzeciw owych zjaw cudnych ramiona...
Aliści, co się zbliży ku której przez mgłę zaszłą 
 
  
    
 


   
 
 

 


na oczy — to natknie na wykrot twardy lub na korzenie wywalonych pni...
Wieleż razy poranił dłonie swe i piersi o lśniące ostrza sęków! Nie czuł bólu bynajmniej, nawet rozkoszy niejakiej doznawał, podobnie jakby, sięgając po różane kwiecie, natrafił na ostre kolce lub jakby odbierał we śnie ukłucia sztyletu, najdroższą zadawane ręką.
Dotkliwiej odczuwał w zmysłach żal zawodny: — po każdym bowiem takim zetknięciu się ramion jego z ramionami ostrymi wykrotów zjawy niewieście pierzchały w mrok, kryły się, chichocząc z cicha, poza omszałe pnie, ukazywały się coraz nieśmielej we świetle i w końcu już się nie pojawiła żadna.
Las się zmieniał. Miast rozmaicie kształtnych, powywalanych ze ziemi, opadłych z odzieży skórnej i przeto jako ciała łudząco świecących pni, miast gęstych śniatów jedlicznych, wyłomisk i białych, istnie jak wody srebrne, przerzedzi jęły się wynurzać przed nim kępy niewiadomych drzew, jakieś widziadła pokręcone, drzewakarły; jęły się zaświecać upiornie próchna przegniłych pni, a czernieć cielska kłód, do pół wnurzone w młaki; świecić poczęły jak płaty zbóż wysokich — nie wiadomo skąd tu w zachyli puszczy wzięte — srebrzyste łozy rokicin, jako też zgoła nieznane drzewiny o liściach białych, motylo ruchliwych, bezustannie szeptających w ciszy.
Między tym polesiskiem ze rzadka ukazywał się buk potwór o wielohrubych ramionach, rzadziej niósł się ku gwiazdom smrekolbrzym, od którego cień, jak od wieży, daleko po ziemi padał.
Niekiedy znienacka wybłyskiwały z ziemi przed 
 
  
    
 


   
 
 

 


idącym płomienie dziwnego krzewu, to otwierały się z nagła, jak ciemne paszcze potworów, jamy dawno wessanych w trawska wykrotów.
Przechodzi Daniel przez młakę uginającą się na pozór stawiska i widzi: z łożysk uśpionych traw podnoszą węże lśniące szyje... Jakby dziwiły się śmiałkowi, który śmie iść przez miejsca, nie gruntowane dotąd ludzką stopą. A oto z kłębu kępy unosi się nad inne głowa króla węziego: o srebrzystych z boków puchach, w złotej koronie...
Wstrzymuje dech i jako cień bezszelestnie przesuwa się przez światło. Wnika w cień drzew — idzie ścianami ciszy. Ma wiedzę, że jest w lesie, i jednocześnie pewnym jest, że się znajduje w samym środku baśni, we wnętrzu gmachu zaklętego.
Ledwie minął mrok drzew, zjawiają się mu przed oczy straszydła: smoki o zielonych łuskach, potwory o ptasich dzióbach, lwy o skrzydłach i głowach człeczych... Nie czuje jednak strachu, patrząc na nie. Zdają się nieprzemożonym snem obezwładnione. Przechodzi mimo nich, ani się ruszą. Raz mu tylko nogi przywarły z trwogi do ziemi przez moment krótki. Przezdało mu się, że głowa lwa człowiecza obróciła się za nim.
Wszedł znów w majaki lasu. Gdy uszedł spory kęs mrokiem, otoczony strażą ciemną wydźwigujących się coraz gęściej smreków, ujrzał z dala światło dziwne, które nie mogło być nijak oświetlą księżyca. Raczej wyglądało tak, jakby w zagłębieniu ziemnym coś się niezwykle paliło, bowiem odblask jak od ogniska, jeno w barwach inszy, padał na pnie w zakoleniu i na wiszące gałęzie. Ciągnęło go to 
 
  
    
 


   
 
 

 


światło ku sobie. Mimo iż lękał się Niewiadomego, ogniska bowiem nie widział, nie mógł oprzeć się nijak nieprzepartemu czarowi. Po cichu, z zapartym oddechem zbliżał się od pnia do pnia, wreszcie zza ostatniego odważył się wychylić — i skamieniał, jak był schylonym, z trwożnego zachwycenia...
Oto u stóp, w pieczarze rozwartej odsłonił się mu skarb, o którym gadki słyszał, że jest kędyś. Widzi go teraz na oczy, mocą niepojętej łaski. Jął rozeznawać kolejno: sznury pereł wiszące, naszyjniki i inne niewiadomego użytku, spływające ze ścian grającym dziwy wodospadem — po nierównościach dna porozsypywane gwiazdy iskrzące brylantów, ognie rubinów i krwawników, wielkie jak pięści o blaskach słońca diamenty, kryształy przedziwnych barw — i na samym leju dna zesyp kamieni drogich, mieniących się wszystkimi tęczami, których oko ludzkie nie widziało.
Bał się nabliżyć krokiem, gdyż dokoła po brzegach powieszane i pod okap wewnątrz wkulone, pilnowały skarbu onego potworki, to karłydziadki
o długich, srebrzystych brodach, rzekomo śpiące, a czuwające pilnie szparami ócz. Więc jeno patrzył, zasłonięty pniem, i chłonął oczyma cud skarbów.
W pewnej chwili usłyszał szelest poza sobą i uczuł jakoby dłoń na swym ramieniu. Obejrzał się, zlękniony, i skoro, nic nie dojrzawszy, zwrócił głowę z powrotem — skarbu już przed nim nie było — zamknął się w tym momencie. Była tylko u stóp pieczara wykrota, o sznurach korzeni wiszących
i osypisku ziemnym. 
 
  
    
 


   
 
 

 


— Otwórz się! Sezamie! — wołał bezgłośnie całą wolą, przywodząc słyszane kiedyś słowa zaklęć.
Lecz już blask się nie otwarł. Daremnie oczekiwał. Ze smutkiem żalu odszedł, unosząc w głębiach oczu przedziwne światło skarbu, długo pieszcząc dziecięcą myśl niezapomnianym widokiem.
Las nareszcie począł się poniżać. W momencie pewnym doniósł się do uszu Daniela szum wody. Ocknął się w sercu i podał się za onym szumem w roztokę. Wnet dojrzał przez rozchyl drzew płynące w dole srebro rzeki...
Coś ta rzeka przypomina mu — natrąca dźwiękiem — coś najważniejszego... Całym wysiłkiem myśli, i nie może przybaczyć. Może z bliska...
Zniósł się na dno doliny nad samo światło wody. Roztoka pieniła się, lśniła, łyskała w świetle, unosząc fale za falami, nieskończenie, z szumem i pohukiem, który rozbijał bez uwagi ciszę. Zdawało się, że dolina gwarzy, że z uboczy dolatują głosy — to tkliwe, proszące, to gromkie znowu, nakaźne. Dziwnie w głowie uczuwał po ciszy puszczy to skołatanie. Patrzył w migoty fal i czuł znów znużenie oczu. Całego senność w tym kołysaniu szumu ogarniała. Podniósł ściężałe powieki — tarcza księżyca rzucała ukośny blask znad ciemnych wierchów zachodu.
Zajął się roztoką w górę. Niezadługo wydzwonił głośniejszy od szumu rzeki huk i wyłonił się oczom jego zbolałym skaczący z głazów, jak czwórka białych rumaków, wodospad...
W sennym ociężeniu ciała zbliżał się Daniel do huczącej jaśni i wyszedł właśnie na światło nadwod 
 
  
    
 


   
 
 

 


nej polanki, gdy nagle zadrżał w sercu: — zobaczył w zgięciach i spienionych grzywach wodospadu, niby uwoje girland niedbale pozawieszanych, grono boginek...
Klasnęły w dłonie, skoro go dojrzały, w mig zeskoczyły na łączkę, otoczyły go wieńcem i ująwszy się za ręce, jęły go okrążać tańcem i śpiewać w takt rozkosznych ruchów (a głos ich dźwięczny, niby wyśmiech fal, wynosił się nad huk wodospadu):
— Hola! holili! hola!
Nie twoja, chłopaku, wola.
 
Zdał cię nam urok nocy — 
Już w naszej jesteś przemocy.
 
Kose! kosina! kose! 
Kośmy stopami rosę...
 
Niech zwonią zwonki wesela — 
Ułowiłyśmy Daniela...
 
Cóż cie tu do nas przywiedło? 
Czyć sie w miłości nie wiedło?
 
Siestra cie rada spomina — 
Jakaż przyczyna?...
 
Heja! hejali! heja! 
Zdradziła niewierna knieja...
 
Serce mówiło za głośno — 
My mamy prześpiegę rośną... 
 
  
    
 


   
 
 

 


Kiedyż bedzie wesele? 
Gotujemy już śnieżne pościele...
 
Chciałybyśmy za drużczki — 
Stroimy z głogu różdżki...
 
Hore! horeje! hore!
Nie sumuj — trafisz w porę...
 
Same cie ustroimy... 
Same odprowadzimy...
 
Nikto wesela nie spóźni, 
Kto sie u bogiń zaróżni.
 
To ino ludzka zabawa 
Piołunem serce napawa.
 
Hola! hola! holana!
Dziś jesteś nasz — do rana.
 
Ciało twe jarne, młade, 
Pieścić bedziemy rade.
 
Nad mchy, nad miękkie wrzosy 
Wolimy twoje włosy.
 
Oczy twe, świeczki siwe, 
Bedziemy kłuć, szczęśliwe.
 
Śmiech! użycie! swawola! 
Hola! holili! hola! 
 
  
    
 


   
 
 

 


Daniel patrzał w oszołomieniu, kręcąc się za wieńcem przerozkosznym w koło, i widział, że jedne miały szaty przejrzyste, błękitne, niby ze mgły najlżejszej utkane, drugie odziane były w paproć i liście wylśnione, jakie woda z głębin swych na wierzchnię wyjawia, inne znów były glonem ciemnozielonym okryte, jakoby co dopiero ze studzien uśpionych wyszły, inne wreszcie były prawie nagie, najcudowniejsze, perłami kropel jeno strojne. Oczy wszystkich szkliły się jako bańki wodne. Tęcza wiła się koło niego — śpiew dzwonił mu, niby śmiech srebra z potoku. Słyszał wyraźne słowa, nie wierząc, by się do niego odnosiły:
 
— Zawiedźmy go do komnaty, 
Niech ujrzy nasze światy. 
Niech ujrzy pałaccudo. 
Wiedź go, siostro Ułudo...
 
Ujrzał się tuż przy świetle wodospadu. Dziwnym mu się wydało w rozumie, że huk wód nie głuszy śpiewu boginek. Usłyszał głos cienki jednej:
 
— Ja mu oczy przesłonię, 
Aby nie upadł w tonie...
 
Uczuł niby dłoń, niby rosę wilgotną na oczach — i za mgnienie jedno, gdy mu oczy odsłoniono, znalazł się we wnętrzu blasku, który mu zranił wzrok swą siłą.
Nic zrazu nie mógł rozeznać. Rozpatrując się jednak powoli, wezwyczaił oczy do patrzenia. Jęła go przenikać z wolna łagodność rozkoszna światła. Roz 
 
  
    
 


   
 
 

 


różnił ściany z kryształu, świecące, jakby tuż za nimi księżyce były ustawione.
Boginki otaczały go, prześwietlane promieniami — iż zdały się mu nie z ciał, lecz z jakiejś materii świetlnej poczynione. Wiodły go w dalsze komnaty.
Stąpał lekko, nie czując ciężaru ciała. Wszedł do sali, która go olśniła jako cud niepomyślany. Ściany równie z kryształu, jak w pierwszej, wyrzynane były w pionie przedziwnym sposobem: w rowki okrągłe, wdrążenia, wcięcia głębokie, listewki, przez co, gdy światło łamało się na ostrzach i odbijało w lustrach faz, zagłębień, zdały się lasem srebrnym przemisternych kolumn, idącym w świetlną dal, o tak cudownych przywierzchnich zwieńczeniach, iż zdawały się śpiewać swą pięknością. Wniki i wgłębienia ścienne, widziało się, lada chwila wyjawią z siebie cudbóstwo, już w pięknie swoim tajone. Od światła sufitu spływały pająki świetlne na niciach złotych, przedziwne, zaświecające się coraz inną barwą.
Stał Daniel w olśnieniu pełnym, a boginki, nacieszywszy się z jego ludzkiego zachwytu, wiodły go po lustrach dalej. Mijali komnaty zalane tajemniczym światłem, nieznanym oczom na ziemi — sale o takich ozdobach, że myśl na kolana padała, czując się zrodzona nowo — salemuzyki rajskie, salepieśni — wnętrza tak błogie, że serce płakało szczęściem nieutulonym — to znowu groty jakieś, objawienia, o światłach mistycznych — grotyskarby, o soplach drogich kamieni — światłotryski wynikające z ziemi jako kwiaty o niesłychanym roście i kielichach — fontanny szmerzące dźwiękiem, który zraszał duszę jak samo czyste ukojenie — i wiele innych cudów 
 
  
    
 


   
 
 

 


niespodziewań, których już Daniel nie mógł zachwytem oczu obująć.
W końcu uwidział się w jakowejś przysieni czy sali ostatniej, za którą rozumiał ogród albo sam raj. Tu go boginki opuściły i jako światła ponikły w niszach. Pozostał sam. Dziwnie bolesne uczuł opuszczenie — napływ tęsknoty wszystkiej, jakiej ranę czy słodycz kiedykolwiek czuł.
Przez ściany krysztalne przesączało się światło błękitne. Po bokach rosły w wazonach spleśniałych wysokie jak palmy paprocie i stały fotele mchu. W rogu naprzeciw wgłębienie — jakoby przesłaniane kątem ściany drzwi, skąd światło fioletowe padało.
W to dorozumiane wejście tęsknota jego podała mu ręce. I naraz — dziw — przeniknął się cały wzruszeniem. W promieniach fioletu stoi oto postać, którą już znał... widywał w sercu... sen jego! Podobna do boginek znikłych, o niebo przewyższa je urodą ziemską, światłem oczu, które patrzą nań miłością. Uśmiechwitanie — westchnienie końca tęsknoty — podają się ku sobie w uścisk, jak dwa światła, długo rozdalone męką. W sercu ze szczęścia osłabła, osuwa się ku ścianie na fotel mchu — on przy niej na kolana.
I wyrasta z milczenia serc, przejętych szczęściem, rozmowa — (dźwięki jej dochodzą z daleka, z daleka, padają z wolna, jak krople tajemniczej groty:
 
ON
O cudna moja! mój śnie,
Darzący mię tęsknotą w kolebie —
Przez sto bram ku tobie lecę... 
 
  
    
 


   
 
 

 


ONA
Żałobnymi są moje dnie — bez ciebie, 
Jak na grobie zagaszone świece...
 
ON
Serce tej chwili marzonej niegodne, 
Uwierzyć prawdzie nie może — 
Senliś mój, powiedz, czy złudzenie?
 
ONA
Czyż może być marzenie zwodne?
Dłonie na włosach twych położę,
Abyś mię czuł... Schyl głowę do kolan —
Niech upieszczę...
O złote moje pierścienie!
Idzie z nich woń kwiecistych polan...
 
ON
Szczęścia w sercu nie zmieszczę... 
Przenika mię burza i pogoda. 
Spragniony, widzę słodkość zdroja... 
Daj ust twych pić!
 
ONA 
Nie dotykaj! Jestem matka twoja!
 
ON
(jakby ze snu zbudzony, niepewny) 
Jakoż to może być?
 
ONA
Dziwisz się, żem jest młoda — 
Młodość wieczna jest naszym udziałem.. 
 
  
    
 


   
 
 

 


ON 
Matkę swą znałem...
 
ONA
Piastunkąć jeno była.
Znalazła cię w kołysce, miast syna.
 
ON
Tyś odmieniła?
 
ONA
O, nie moja to wina. Taki dał wyrok ciemny Niega, 
Bóg mroku,
Któremu świat nasz podlega. 
Syna wolno nam chować do roku, 
Po czym wolno go zbawić za człowiecze
[dziecię,
Albo On go pożera... Każda z matek nieszczęsnych — los
[przecie — 
To mniejsze zło wybiera.
 
ON
O świecie! świecie! zaświecie! 
Zbrodnio nieustająca! 
Skądże ta srogość wyroku?
 
ONA
Boi się On, bóg mroku,
By się nie zrodził z nas syn Słońca. 
 
  
    
 


   
 
 

 


ON 
A tych u ludzi się nie lęka?
 
ONA
Ci bezbronni —
Zgasi ich ludzka ręka —
Ludzie mrokowi skłonni...
Nad czym się zadumałeś? 
 
ON
Nad... sobą.
Czy ja jestem śmiertelny?
 
ONA 
Jesteś, synu mój, dzielny.
 
ON
Tak... dzielność jest ludzką ozdobą. 
Kto ojcem mym?
 
ONA
Ojciec jest sprawą obojętną.
Wicher kwiaty zapładnia — w przelocie
Czyż kwiaty dbają, gdy przewionie?
W matce wszechżycia tętno —
W jej łonie...
 
ON
Tak... w istocie...
A gdyby Słońce— —
Czy ja jestem do Słońca podobny? 
 
  
    
 


   
 
 

 


ONA
Jesteś jasny jak śniegi, Mój nadobny——
 
ON 
A Prokop nie jest synem Niegi?
 
ONA
Coś powiedział?... Wiesz zatem ——
 
ON
Myślę... że jest mi bratem. A siostra?
 
ONA 
Och!...
 
ON 
Odpowiedz.
 
ONA
Więc się, mój synu, dowiedz, 
Że tu cię zdrada czeka.
 
ON 
Zdrada — skąd?. Nie pojmuję —
 
ONA
A ja, twa matka, widzę, czuję... 
Daremnie serce twoje 
Przed losem niechybnym ucieka. 
Za tobą rąk powoje — ciemnych — 
Ułowią — schwycą! 
 
  
    
 


   
 
 

 


ON 
Więc mi wyjaśnij — wskaż drogę —
 
ONA
To się wyjaśni — wyjaśni — niestety — 
Dziś to jest tajemnicą — 
Cóż ja... dziś... mogę...
 
ON
Jestem jak w baśni. 
Nie wierzę.
 
ONA
To jest szczęściem pociecha... człowieka.
 
ON 
Skądże te echa?
 
ONA
Na Świt dzwonią.
Noc nielitośnie ucieka.
O łzy krwawe boleści,
Które serca przed świtaniem ronią!
Żegnaj, synu. Przybliż się.
Niech cię dłoń moja popieści...
 
ON
O matko wieczyście młoda! Jaka szkoda... 
Zostanę z tobą!
 
ONA
Niestety, moc nas wyższa rozdziela.
Ja zostanę ze swoją żałobą,
Ty idź szukać po ziemi wesela... 
 
  
    
 


   
 
 

 


ON
A gdy nie znajdę...
 
ONA
Jesteś mi daleki,
Póki cię życie łudzi —
Gdy umrzesz — mój będziesz na wieki.
 
ON 
O, po co — po coś mię dała do ludzi!
 
ONA 
Dziecino...
 
JEDNA Z BOGINEK 
(jawi się, za nią inne)
Przysyłano już od Świtu straże Z zapytaniem, kto u nas gości...
 
MATKA
Synu mój, czas. Moc każe. Siostry, wywiedźcie mego syna...
 
DANIEL
Matko! jedyna! do zgonu!
 
MATKA
Żegnaj. O żałości!
(uścisk długi między obojema)
 
JEDNA Z BOGINEK.
Trzeci głos dzwonu. Ostatni czas ulata... 
 
  
    
 


   
 
 

 


DRUGA Z BOGINEK 
Świt się już za bramami złoci...
 
DANIEL 
Co dasz mi, matko, na drogą?
 
MATKA
To wyrzec mogą: 
Strzeż się brata... 
Nie zrywaj kwiatu paproci...
 
Uczuł znów rośną przesłonę na oczach — uczuł się jakby podnoszonym na skrzydłach powietrznych w górę, gdy w uszach jeszcze dzwoniły mu ostatnie dźwięki słów, mocno na spiżu mózgu młotem wybijane: daremnie jednak silił się przeznać do gruntu ich treść. Zamilkły i porozpłaszały się jak fale odbiegające — natomiast usłyszał koło siebie huk wodospadu.
Gdy się zbudził na trawie rośnej łączki i oczy otworzył, ujrzał przez śreżogą na powietrzu dziwny pojedynek: —
Rycerz we złotej zbroi potykał się z rycerzem w zbroi srebrnej. Złoty rycerz nacierał, a ten bronił się z wysiłkiem odporem stalowej broni i odpierał zamachy cięć tarczą. Słabł jednak widocznie — coraz słabsze, wolniejsze stawały się jego ruchy, gdy złoty rycerz coraz ogniściej następował. Zamachy jego miecza padały jak śmigi złote — od 
 
  
    
 


   
 
 

 


złocistej tarczy bił blask w oczy gasnące rycerza. W końcu rycerz srebrny zbladł cały, zesiniał w twarzy i we zbroi — miecz i tarcza, zagasłe, wypadły z martwych rąk — a złoty rycerz zajaśniał tryumfem nad lecącym na przepaść zewłokiem. Świtało... 
 
  
    
 


   
 
 

 


IV 
 
ŁOWY
 
Niedźwiedź, który bawił w pasiece Cichorza, chorzał od onej nocy. Przedostając się z powrotem przy dobłyskach burzy przez zaściel napranych łomów, przewłócząc się i podłażąc pod jarzma zwisłych wykrotów, popadł w nieszczęście niemałe: drzewo się na niego splezło. Szczęściem, że na gałęziach się wsparło, że go ciężarem całym nie przysiadło i że mógł się z wysiłkiem wywlec spod jego przygniotu. Ale też stłukło mu grzbiet i kość nadwerężyło — ledwie się dowlókł do kniei. Tu opadł na posłanie z mchu i gałęzi zrobione i długi czas nie mógł się z legowiska ruszyć.
Zwiedzieli się somsiedzi o jego nieszczęściu i nawiedzali go przy czasie; przynosili mu z lutości wyssane plastry miodu, to kiście na targanych po kraju polan borówniaków, albo też przychodzili (z próżnymi łapy) jeno dla pogwary. Wypytywali się o szczegóły wypadku, aby do księgi starej rad i przykazań mądrych, zebranych z doświadczeń wieków, którą każdy niedźwiedź w pamięci nosić był winien, dołączyć ostrzeżenie, wysnute z tego nieszczęścia. „Nie podłaź pod wiszące drzewo” — zgodzili się 
 
  
    
 


   
 
 

 


wreszcie na jedno to zdanie, i to sobie miał każdy zaryć w pamięć, jako też podać drugim, nieobecnym. Aby zaś dobrze utkwiło w pamięci, okrzyknięto je jako hasło na czas jakiś, i tym się witano przy spotkaniu, póki i niedźwiedzięta nie wyuczyły się go jak pacierza. Tedy spokojnie mogli przejść do innych myśli.
W osiedlu chorzejącego posiady bywały długie; niedźwiedzie bowiem nie wilki, coby pytały o nawrot, nim jeszcze zorędują, jak, co.
— Kiebyście byli, kumotrze — mruczał sąsiad, rówieśnik sędziwy — kiebyście byli nie łakomili się na dostatek ludzki, byłoby was to ominęło.
— A istnie kum dobrze prawi — poparł drugi, sędziwszy. — Rad księgiście nie pamiętali. „Nie właź ludziom w pasiekę” — stoi tam od wieka wieków.
— Noc była Piorunowa... — sprawiał się chorzejący.
— Ludziom i Piorun sprzyja. Któż, jak nie On, udarował ich ogniem i strzałami, które zabijają z daleka we mgnieniu?
— Umm — przyświadczył inszy — wiem ja coś o tym. Noszę haw za łopatką ten postrzał zdradliwy...
— To wam jeszcze dość szczęśliwie uszło...
— Nie był to mój dzień śmierci, ale kto wie czy mi go ów nie przybliży. Czuję tę kolkę wsze jak ostry nacisk krzemienia, a kiedy się na słotę zanosi, to mie tak drze, że miejsca se nie mogę należć...
— Ścieśniła sie puszcza, od kiedy oni tu weszli — mruczał stary myśliwiec, liżąc łapę swą, w której najdował słodkość między pazdurami, z niedawnego miodobrania poostałą. 
 
  
    
 


   
 
 

 


— Hej, niedźwiedź musi kryć sie po gąszczach cienistych jak podły wilk. Słychane to? Umm?
— Już na milę wokół ich osiedla ula po lesie nie uświadczy. Wnet wywąchają resztą.
— Widziałech ich — rozpowiadał młodszy — jak wyrzynali ul jeden. Sposoby oni mają niepojęte. Patrzyłech na to z gąszcza i byłbych im karki z ochotą pokręcił, ale ten czarny nosi kij ostry przy sobie...
— Ten najgorszy. Nieraz pędzi po lesie, jakby go sto wilków gnało — i źle mu wtedy zajść na oczy.
— Człowiek... — mruknął w zadumie najstarszy, po czym jął prawić w odstępach dychawicy: — Pyszni sie, iże na zadnie łapy wstał...
— Wielka sztuka. To i niedźwiedź potrafi — wtrącił młodszy i uniósł się na łapach.
— Rzecz wezwyczajenia. A doszło, baczę, uszu mych podanie z dziadów starych, kiech jeszcze niedźwiadkiem był, jako człowiek krył sie tchórzliwie w jaskiniach, sierścią miękką okryty, i na śterech łapach chadzał, według przykazań Wielkiego Niedźwiedzia (tu łeb swój skłonił, za nim wszyscy). Dziś on praw stworzenia nie uznaje, władcą sie nad wszystkim mieni...
— I komu tu być władcą? — przerwał żywszy. — Czy szlachetność jego udziałem? Czy może dostojność lub siła?... A żołądek jego wstrętny może sie równać z czystym żołądkiem niedźwiedzia? My liźniemy nieco miodu, zarwiemy borówek — ot, aby sie nazywało życie — i to ino latem — a zimą długą nic — snem sie jedynie krzepiąc. A on wszystko je, 
 
  
    
 


   
 
 

 


co podpadnie — i trawy, i zielska, i owce, i kozły, i ptaki, i co ino las ma — wszystko chłonie.
— Temu zawładnął — orzekł stary — że nie przebiera...
— Umm — jakbych go tak pięścią... — mruknął któryś.
— No, no... Dożyjesz ty — ja bo już nie — że cie jeszcze za nozdrza powlecze. Z nim wszystkie moce trzymają, złe i dobre. Świat stworzenia opuszczony. Zima wieczna uśpiła boga na wieki. Wielki Niedźwiedź śpi...
Wstrząsły się skóry na słuchaczach, pospuszczali łby ku ziemi — i jęli się w milczeniu rozchodzić, ostawiając chorzejącego w półdrzemce.
Podobnie smętnie kończyły się te posiady i bywały nie co dzień, o zmierzchu; większą częścią dnia chory ostawał sam; cnęło mu się okrutnie, bo dotąd, ile lat spamiętał, przepędzał je w zajęciach rozrywających, a teraz skazany był na uwięź w kniei. Żeby choć sen ciężki stracił go na czas chorzenia, jak zimą — i to nie, co najwyżej drzemka go przysiadała, ale ta nie przynosiła ulgi kościom, przeciwnie, budził się jakby kijem sprany.
Czasem w tej drzemce nachodziły go zdajania: zwidywały mu się krwawe oczy wilka, patrzące łakomie spoza pni, to cień groźny człowieka mierzącego weń grotem... Zrywał się i długo drżał we skórze, nim zbadał wreszcie, że to przewidy snu. Opędzał się więc drzemce łapami jak muchom — wolał już ziewać i nudzić się.
Zauważył, że dumanie przepłasza lęgnie nudy. Zajęło go to i począł dumać. Miał czas. Naprzód jął 
 
  
    
 


   
 
 

 


przywodzić na pamięć, co mu się w życiu zdarzyło. Nie było żadnych zdarzeń, prócz tego jedynego, które go oto powaliło; a zresztą nic — tak jak by było i nie było. Jeden trop przez całe życie. Uu!... znowu go nuda jęła ubezwładniać. Broniąc się jej przylegowi, począł sobie wspominać wyprawy po miodne plastry, wspinanie się mozolne po hrubych pniach, dalekie na kraj puszczy do sadyb ludzkich wędrówki, wszystkie wycieczki udałe i nieudałe, zachody trudne, podstępy — i widział, że rozmaite ono było to życie, choć tak przez oddal zeszarzało, jak wyleniała skóra na jesieni.
— Po co to wszystko — dumał — jeśli niechybnie przyjdzie czas, kiedy niedźwiedź ruszyć sie nie zdole i pewnego krwawego świtania już łba do słonka nie podźwignie. Spadnie na niego wielki sen i koniec. Już sie na wiesnę nie obudzi. Wilki i sępy rozniesą jego zwłok.
Wzdrygnął się w skórze — zbaczyły mu się ślepia wilka łakome, wyczekujące. Aby ujść sępich myśli, które roztwierały przed nim nieominiony, gnijący dół, tym radziej wracał pamięcią w minione. Ze zdziwieniem zauważał, że pamięta więcej, niż życie mu zakarbowało jako blizny niepowodzeń lub znaki pomyślnych zwąchań. Pamięta owo zgoła obojętne rzeczy lub dalekie jak ślad ostatni puszczy i jeszcze dalsze. Czując w osłabieniu bliskość końca, nie mógł przeznać początku swojego. Jak by od wieków był. Cóż mogło być przed nim? Nic.
Gdy promienie południa przebijały cień kniei, zwlekał się z wysiłkiem z posłania, wyłaził na otwartsze miejsce i leżąc w słońcu, łeb złożywszy na 
 
  
    
 


   
 
 

 


podścieli łap, patrzał szparami znużonych ócz na zmętniałe barwy lasu... Wdumował się w zamierzchłe sprawy — słuchał szumiącej rzeki czasu, która przelewając się przez bramę odemknionej myśleniem pamięci, wynosiła mu w mętach swych na oczy obrazy zginionych dziejów. Przypominał: pożary jakieś straszne — słońca krwawe — lici okrutne wód zdzierające ziem do gruntu — jeziora namulisk błotnych — lasy olbrzymie paproci i skrzypów wysokosiężnych — potwory latające po powietrzu — wstrząsy przeraźne ziemi — morze przez rozpad gór z hukiem wpadające, zatapiające doliny, zamulające lasy jak trawy łąk, wnikające falami w najskrytsze mroki jaskiń...
To wszystko jakby sam strachem oglądał. Wonczas to Wielki Niedźwiedź ulutował się doli swych ziemskich potomków, wybawił ich z potopu, własną sierścią osuszając wilgotne pagóry — przed spieką słońca zachronił ich cieniem wywołanych ze ziemi drzew puszczy — zesłał roje owadzie, aby im wyrabiały karmę słodką, jaką On sam spożywa, i zdał im, małym niedźwiedziom, władę nad leśnym stworzeniem. Nastał spokój i mogłoby tak być do skończenia: gdyby nie on — władca obszarów bezleśnych... Wdarł się w puszczę i zmącił porządek praw.
Gdy tak se różnie dumał w samotności swej niedźwiedź chorzejący, patrząc domierającym wejrzeniem w coraz to więcej mętniejącą tęsknotę lasu, ponad nim w ostrysie skalistym podobnie wygrzewał się w promieniach słońca stary lis, założyciel jamnego w tej stronie osiedla. — Ów ze starości siły stradał i słonku jeno zawdzięczał swoje bytowanie. 
 
  
    
 


   
 
 

 


Zawdy koło południa kazał się wywodzić z jamy i leżąc na podścieli z mchu lub piaru miękkiego do śródwieczerz, grzał się na wszystkie boki. Samotności nie uczuwał, bo go lisięta obłaziły i figlując ze sobą, tarzały się przy nim na przyjamiu. Gdy nie drzemał i gdy dzień był rześki, że leniwości sennej w kościach nie czuł, dawał im różne nauki praktyczne, z doświadczeń długiego życia wyniesione: — jak podchodzić ptaki, na ziemi lub przyziemnych gałęziach siedzące; jak polować w pojedynkę lub we dwóch; jak stawać na stanowiskach; jak zachodzić, aby dźwierz nie wymknął z paści; jak zajączki łapać, zwłaszcza stare, mądre kluczkowniki; jak wywabiać z jam tłuste świstaki; jak sarny młode doganiać — i wreszcie cud polowania (na co już trza wytrawnego lisa): jak orła podstępem chwycić.
— Widzisz, jak kołuje w górze — wysuwasz się na polankę, coby cię mógł zejrzeć — padasz w pierwsze zagłębienie na grzbiet i udajesz śmierć (o — tak — pokazał lisiętom). Oreł coraz zmniejsza koła — opuszcza się nieznacznie. Dajesz baczenie szparami przywartych oczu na każdy jego ruch. Łapy, jak do służenia złożone na piersi, w pogotowiu. Ciemna gałąź ptaka zawisła w górze prosto nad tobą... Teraz bacz — za moment strzałą na cię spadnie. W tym krótkim momencie musisz obrachować wszystko: — wysokość przestrzeni dzielącej, czas spadu i napięcie swych sił. Skrzydła ściąga... waruj!... za parę mgnień naprawdę śmierć spaść może na cię. Chodzi o to, aby w tym przedmgnieniu, nim spadnie, odsadzić się łapami zadnimi i gdy zaryje dzióbem w ziemię, nakryć go okrągłym 
 
  
    
 


   
 
 

 


łukiem... O — tak — pokazywał, ale siły mu nie  dopisywały.
Lisięta, zachwycone, jęły z zapałem naśladować i ćwiczyły się dniami całymi w bohaterskim chwycie, póki ich co innego znowu nie zajęło.
Stary lis patrzył na baraszkujące i widokiem młodego zapału osładzał sobie dni długie cale pogodnej starości.
Żywot miał godny, bowiem, wdzięczne za naukę dzieci, znosiły mu lisice jadła w bród, i to przysmaki same: świstacze boki, grzbiety zajączków młodych, znachodzone po rysiach udźce sarnie, skrzydła cietrzewi, tłuste kuropatwy... Zgrzytając zetlałymi zębami na kruchych kosteczkach, stary lis ożywiał się. Przypominały mu się chwile dawne, gdy sam swoim przemysłem żywił rodzinę liczną; owe doły przydrożne, w które składał ułowioną żywinę, aby w ziemi rdzawistej skruszała, i owe składy sąsiadów, które podstępem wynajdywał. Nakradł się dość w życiu całym, nie żal umierać.
Sumienie miał spokojne, jak to południe lipcowe.
Miał jeno jeden niespokój, który mu zatruwał pogodę reszty dni. Nikt nie jest całkiem szczęśliwy — pocieszał się.
Dokuczała mu wiewiórka złośliwa, która w pobliżu miała gniazdo. Co dzień, gdy właśnie najrozkoszniej drzemał, zlatywała na gałąź drzewa tuż ponad nim, puszczała mu szyszki na łeb, pluła na jego siwy włos i różne czyniła mu psoty. Zrazu warczał, podskakiwał do góry, lecz widząc, że to ją jeno rozbawia, nie straszy, uzbroił się w cierpliwość i pogardą przyjmował wszystkie jej napaści. Nie zwracał 
 
  
    
 


   
 
 

 


na nią uwagi, jakby jej zgoła nie widział. Ale trawił się wewnętrzną złością, tym większą, iż bezsilną. Klątwy przelatującego ptactwa, jakie spadały na jego łeb sędziwy, choć ostre i kłujące jak żądła ós, niczym były prawie wobec tych codziennych zniewag. „Siwy! łysy! łysopol!” — spadało mu z góry na łeb wraz ze szyszką lub łupiną orzecha. Wnętrzności mu się przewracały z pasji tamowanej. Upatrywał jeno pilnie, czy na ziemię nie zeskoczy. Parę razy, rozbawiona, sfurgnęła na dół i zatańczyła mu prawie pod nosem, lecz nim się zerwał, już była na drzewie, szydząca z jego niedołęstwa. Czuł wyraźnie, że mu to stworzenie podłe, jak ją stale mianował, śmierci niechybnie przybliży.
— Po co to żyje? Na co? I jeszcze po drzewach skacze. Żeby choć po ziemi... Szyszki je. Co to za wstrętne życie. Nie ma odraźniejszego stworzenia.
Dumał już przenieść się, założyć inne osiedle, ale na to trza być młodym. Jedyną miał w tej przykrości pociechę, że przemyśliwał wciąż, jaki by lisiętom młodym dać sposób, aby zdolne były łowić wiewiórki na drzewach. I tak lis na starość ku śmierci przestał myśleć praktycznie.
Poza tymi, za płot zabiegów dnia starością lub chorością usuniętymi, życie w całej puszczy wrzało, bez myśli jakoby, a z mądrością wyższą od dumanej, utajoną w krwi stworzenia, jako też w żywicy drzew i sokach roślin. Każde dążyło za wskazem nieomylnego instynktu i poddawało się ufnie pociągom wnętrznego pędu, który jak strzała boża przenika wszystko żywoistne i do jedności sprowadza.
Każdy dzień, rozdźwięczający głębie puszczy, był 
 
  
    
 


   
 
 

 


cudem zestroju; w harmonii swej łączył przedziwnie krzyki konania z okrzykami rostu; a nawet odgłosy tryumfalne życia wynikały wielekroć z jęku śmierci, podobnie jak krzyk płomienia wytryska z żałosnych skwierczeń spalanego drzewa. I o wiele wyżej wybrzmiewały radosne oznajmy bytu niż wieści jękliwe skonów. Przeto wydawać się mogło (człowiekowi, którego uszy niewiele mogą przejmować), iż puszcza gra jedynie niezmienny hymn życia...
Było słoneczne śródpołuń.
Po rannych okrzykach mocy i wydzwonionych na cześć słońca pieśniach przytychło nieco mnogie życie puszczy. Ale tętniło słyszalnie w jej wnętrznych zapadach; tak po zgaśnięciu hukuwodospadu, który połknęła głąb ziemi, dosłuchać łacwie dadzą się odgłosy podskalnych, głuchych nurtowań.
Wszystko żywne, co w nocy trudziło się łowem, spało teraz, w jamach swych i w cieniach pokryte. Insze zaś, które brzask świtu rozbudza, po odtańczeniu i odśpiewaniu porannych pozdrowień czyniło dzienne sprawy swoje za pędem krwi i wiedzą mądrą instynktu. — Jedynie gazdowie kniei, niedźwiedzie, jako i zbójowate wilki, którym zarówno noc jak i dzień jednako służą, plątały się po lasach bez wyraźnego zajęcia; mając jednak na uwadze bliskie osiedle człowieka, wolały snuć się zacienionymi gąszczami, gdzie wzrok, jako też krok ludzki niełatwo mógł się przedostać, i jeno z konieczności przechodu przez leśne przerzedzia pojawiały się na oczach słońca. 
 
  
    
 


   
 
 

 


Na polanki trawiaste, jeszcze z kąpieli rośnej nie obeschłe, wyszły się paść stada sarn, o tym czasie najbezpieczniej na otwartych miejscach się czujące, gdy prześladowce ich, rysie, drzemią w cieniach gałęzi. Pasły się oddzielnymi, różnie licznymi gromadkami, z których każda obejmowała familię, poczuciem jednej krwi związaną, znoszącą wspólnie trudy i uciechy życia. Nad każdą familią swoją czuwał rogacz, na najbliższym wzniesieniu lub kopcu stojący. Bezpiecznie pod strażą jego doświadczenia pasły się w pobliżu siutki i młode sarnięta; jedynie z przywyku wćwiczonej strachem postrożności strzygły żłobkami uszu w jego stronę i zaruwając rośną trawę, pozierały od czasu do czasu ufnymi oczyma na jego dumnie wzniesioną, strojną w złociste latorośle głowę. Gdy dwóch, wartujących najbliższe familie, zeszło się na jednej strażnicy, tedy, czując się jakby w większej bezpieczności, zabawiali się pozorem walki: to kopiąc darnie ratkami, jakby grób przeciwnikowi, to szermując się swawolnie rogami. Nieraz z tych szermowań lekkich, gdy któryś nadto gorąco nacierał, przychodziło i do ostrych starć. Pobódłszy się naprawdę, rozskakiwali się w gniewie i familie ich, w imię solidarności rodzinnej, oddalały się również od siebie.
Jednak te szermierki na strażnicach, gdy się zdarzały, nie przesłaniały obowiązku warty; w momentach największego zajęcia się z pozoru walką stawali nagle obaj nieruchomo, nasłuchując, czy co wrogiego familiom z cienia lasu nie grozi; i czynili to w przestankach częstszych.
Czasem trafiło się, zdyszanego zmęczeniem zapa 
 
  
    
 


   
 
 

 


śnym zwodziło serce, gdy przystanął... „Duch— duch—duch—duch...” Jakby co przez las waliło. W mgnieniu, nim się zdołał zastanowić, wydawał hasło ucieczki i familia w popłochu wpadała w las, pociągając za sobą strachem insze. Pomyłka się wydawała, gdy strach minął, lecz to sławy rogaczowi nie ujmowało. „Zawdy lepiej być nadto postrożnym niż za mało” — było już w elementarzu wykładanym na przykładach przez stare siutki sarniętom.
W uboczach wyżnich, schylonych do słońca, pasły się nie opodal swych jamek świstaki, równie pod czujem bezpiecznym strażników, którzy, stając na zadnich łapkach na bądź głazie lub pniaku, dawali baczność uważną na każdy szmer nieprzyjazny; gdy którego coś zniepokoiło, wydawał gwizd ostrzegawczy i wtedy całe stadko w mgnieniu zapadało w ziemię — by za chwilę wyjść znowu na paszę.
Pogłos ptactwa różnego, tłumiony rozdalami i głębinami puszczy, dobywał się nieprzeliczonymi tony przez okna lesistych sklepień. Było w nim wszystko, co dźwięk może sprawiać: — i dzwonienia wysokie, i pogwizdy jakby ludzkie, i cieńkania monotonne, i stuchlikania namiętne, i rzępolenia ubogie, jakby na jednej wciąż strunie, i melodie rozwodne, to urywane co chwila i zaczynane na nowo, to piłowania uporczywe, jak by kto piłką najcieńszą metal dźwięczny przerzynał, wreszcie najrozmaitsze, których ucho spamiętać niezdolne.
Wiecznie zajęte miłością gołębie gruchały koło gniazd swoich w skalnych przywierzchnich gronikach i w koronach wysoko wzniesionych jodeł. 
 
  
    
 


   
 
 

 


Kowale lasu, dzięcioły, o stroju przeróżnie barwnym, to zielone całe, to czarne w czerwonych czepcach, wędrowały ślebodnie po pniach stojących sucharów i kuły mozolnie swymi twardymi dzioby, niby młotkami kamiennymi, w drzewo, wywabiając z wnętrza butwi zjedź najrozmaitszą; postuk ich drewniany, tępy, odbijał się dziwnie obco od dźwięcznych z głębi donosów.
Grzywacze hałasowały w gąszczach, naśladując nieumiejętnie zapamiętane urywki z głośnego prześpiewu drozdów, które już dawno pomilkły.
Rozchylami drzew przemykały zasię ze świstem piór, niby strzały śmiercionośne, zbójcejastrzębie, w uganianiu za upatrzoną zdobyczą. Leciały za nimi klątwy śmiałe tych, którym dzieci poginęły, a przed szumem ich skrzydeł zrywały się krzyki przerażenia w popłochu w gęstwie zmykających.
Niezmordowanie po wszystkich drzewach bez wybioru, po pniach zbutwiałych, konarach, po kłodach leżących, sękach, uwijało się mnóstwo sikor maleńkich, szepolących nieustannie do siebie jakąś mową najwyższą, jakimiś nitkami dźwięków, z tamtej strony już zwyczajnego ucha.
Bezwietrzne powietrze wisiało nad sparnią lasów. Szara opyl słońca przedpołudniowego kładła się prochem na liściach buczyny i opajęczała iglaste gałęzie, wysuszając z ich gęstwi wilgoć poostałą z rosy nocnej.
Pogoda jasna przenikała wszystko: powietrze, stworzenie, drzewa. Nawet to, które co dopiero wymknęło się spod paści łowu, już zapomina o tym i wraca się uciesze istnienia. I nie szła ta pogoda 
 
  
    
 


   
 
 

 


od słońca, jak by się zdać mogło, choć ono ją wzmagało, wzmagając życie, lecz od wnętrza stworzenia, od krwi, soków: od ducha wszystkich rzeczy. Promienie odwieczne przenikały wszystko — tony rozliczne harmonii jednej. I nic nie potrzeba było z zewnątrz. Życie samo sobie żyło. Pogoda była w nim jak barwyuśmiechy w kwiatach.
Było tak — jak by Bóg zostawił wszystko na samopas, zaufany w mądrość odwieczną rzeczy, przez wieki stróżowania na początku z Niego w nie wnikłą, iż się nie stanie nic błędnego, nic się nie wykolei — a sam poszedł odpocząć na cichej łące zaświatu.
Słońce wyniosło się w górę; cienie drzew — wskazówki czasu — skróciły się znacznie.
Doliny jęły się mglić.
W puszczy z wolna ciszyło się życie; wszelka żywina, dziełająca coś ze spraw stworzenia, zaprzestawała gwaru i stukotu i popadała w nieme zleniwienie, jak by ją spar słoneczny, mżący z powietrza, usypiał.
Ustały łowy i inne wzruszenia krwi.
Naprzódy ptaki pomilkły, gdzie bądź na gałęziach drzemką ukołysane. Potem zwierzyna, pasąca się w rozrzedziach na słońcu, jęła uchodzić pod zachrony cienia i potraciła się wkrótce po gąszczach, skąd szmer nawet nie dawał oznajmu o niej. Do reszty wałęsające się w różnych zamiarach po stronach, niemocą przyniewolone, poległo, gdzie je senne mżenie naszło — i było o tej chwili, jak by wszechmocny kto życie wmiótł w zapady puszczy. 
 
  
    
 


   
 
 

 


Bezwietrze parne spadło na lasy, na polanki — drzewa zanieruchomiały — ni jeden liść się nie poruszył. Wszystko uczciło odpoczynkiem nadchodzące w znużeniu z daleka, z gościńców upalnych słońca, okryte białym pyłem — święte Południe...
Wówczas zjawiła się w puszczy — niewiada, z jakiego uroczyska wstała — niema, a pełna nieopowiedzianego wyrazu, Cisza...
Postać jej smukła, w szacie z pyłu barwnego utkanej, mieniącej się co chwila, głęboko zielonej, to fioletowej w cieniu, a zaś szarzejącej świetliście we słońcu, przesuwa się wśród drzew — zda się niekiedy: przenika przez głębie leśne — niby zestępujące na ziemię z okien wysokich sklepienia pasmo związanych promieni wędrującego ponad puszczą słońca.
Oto weszła w wysokopienny las... Stańmy za pniem w bezruchu — wstrzymajmy oddech, by jej nie spłoszyć, trwożliwej. Nadchodzi...
Oczy jej rozszerzone, tajemnicze jak dwa jeziorka, w których dna nie dojrzeć, patrzą przed siebie nieruchomie wyrazem nieodgadnionym. Jestli to pytanie nieme — czy oczekiwanie niepewne — czy trwoga?... Usta półrozchylone, jak owoc pęknięty granatu — nigdy nie zadrgane głosem. Włosy dwiema kosami złocistymi spływają po ramionach.
Dłoń prawą wspartą ma na grzbiecie wysmukłej łani, która, pobok niej postępując, równie oczyma wielkimi, jak pani jej, patrzy przed siebie w głąb leśną.
Chód ich najlżejszego szmeru nie czyni. Stopy różowe Ciszy prawie nie dotykają ziemi, ledwie że 
 
  
    
 


   
 
 

 


mech muskają, nie strącając z niego pyłu nasion, a zaś łania podnosi uważnie każdą nóżkę i stawia ją przewidująco, ostrożnie, by nie złamać najcieńszej gałązki.
Postępują bardzo wolno. Niekiedy Cisza zatrzymuje się koło pnia i nasłuchuje: dochodzi ją tętno głębi leśnej, czy drżenie naszych serc. Łania wtedy zwraca powoli ku pani swej przedziwnie piękną swą główkę i podnosi ku jej twarzy wielkie, pytające oczy, jak głębiny dwóch stawków w zacieniu.
Przechodzą mimo... Wzruszenie przejmuje serce — święte uczucie bliskości cudu... Oddalają się... Jakiż żal!
Jeszcze z daleka wyjawiają się spoza drzew na oczy. Gdy staną w świetle, Cisza wydaje się jak biała smuga, a łania przy niej jak płomień. To znowu, za cień zaszedłszy, gasną obie...
Tak przechodząc z lasu do lasu, z doliny w dolinę, przewędrowała Cisza puszczy sporo. Widziana tu i tam, zdawała się być wszędy obecną.
Wyszła na koniec na polankę z łanią swą nieodstępną. Zatrzymała się przy kraju i jakby strwożona przestrzenią otwartą, zdawała się namyślać: czy iść, czy się cofnąć. Wtem oczy jej się rozjaśniły — posłyszała muzykę swoją ulubioną.
Tysiące ós, pszczół i trzmieli grały na kwiatach polanki — miliony drobnych muszek, jak pył złoty unoszących się w powietrzu, rzępoliły najcieńsze melodie.
Jedyna to muzyka, która jej nie rani. I tylko dla jej uszu dostępne są te przesubtelne tony.
Zasłuchała się Cisza... 
 
  
    
 


   
 
 

 


Nagle — przedarł ścianą puszczy ostry dźwięk rogu...
W te razy Cisza — jakby w serce ugodzona pociskiem — drgnęła ciałem, w oczach jej stanął śmiertelny strach — mgnienie jedno — i z łanią w gęstwi przepadła...
Pobudził się las...
Zerwały się pytania spieszne:
— Co to? kto to?
— Prokop! — padła skądś odpowiedź trwożna i leciała po ziemi, po drzewach, podawana przez zbudzone dalej.
Wnet cała puszcza rozdźwiękła tym jednym groźnym imieniem:
— Prokop! Prokop!
Zamąciły się popłochem doliny — zaszumiały podlotem ptaków ubocze.
Wszystko, co żywe, zerwało się z miejsc spoczynku i rzuca się przed siebie na oślep, obłędem strachu ciskane. — Ptactwo z krzykiem unosi się w powietrze, a które gniazda ma na drzewach, krąży koło nich w trwodze. — Co w ziemi ma schronisko, czym prędzej zmyka do nor.
A zasię insze, z musu na ziemi ostałe, nozdrzami pyta się powietrza, skąd zły wiatr idzie... Nietrudno wymiarkować. Bo choć dźwięk rogu, o ubocze w echa rozbijany, grający ze wszystkich stron, może łacwo zestrachane zmylić, jako i doszczek psów straszący pobłąkane zewsząd, to insze wieści, coraz gęściej nadlatujące, wskazują dowodnie stronę wroga. Z tej bowiem strony, z zachodu, nadpływają w ucieczce coraz tłumniejsze chmary żywiny strwo 
 
  
    
 


   
 
 

 


żonej i owieszczają, wzrosłą strachem, potęgą nacierającego. Strach i groza przydają mu szeroko roztoczone skrzydła, którymi, jakby olbrzymim półkolem, obejmuje las i wszystko, co nimi zajmie, uśmierca.
Toteż na milą wszerz i więcej wszystko przed nim ucieka. Nawet to, co ma schrony w ziemi, słysząc z bliska róg śmierci, niepewne bezpieczności, opuszcza osiedla i dąży w skok za inszym.
Milczkiem mkną lisy przez potóczki, wyrwy i wgłębienia. — Wilki uchodzą cieniami, rachujące się po oczach i nie czujące się w sile przyostać. — Sarny przebiegają stadami, w skok przesadzając zawady podrożne, jakby kto knutle przez kłody przerzucał. — Jako prześmigi płomieni, ciskają się łukami jelenie. — Niedźwiedź, który się znalazł w lej stronie, za miodem myszkujący, bez namysłu zawraca i siepie się po łomach, dodając hałasem strachu umykającej żywinie.
Cała puszcza, widziało się, ruszyła z miejsca w popłochu...
A Prokop, Piorunowi gniewnemu podobien, gna przez las zapamiętale. Z włosami podanymi w powietrze — z płomieniem w oczach i w czole — z oszczepem w mocnej dłoni, zamierzonej zza pieca do rzutu — z rogiem zwieszonym na sznurze ż ramienia... na nogach żylastych, dudniących jako spiż po ziemi, pędzi przed się, nie bacząc: łomy, wertepy czy gęstwie — w najgęstsze splecia ciska się jak w kąpiel chłodną — przepływa w momencie wartkim, — i dalej pędzi bez wytchnienia... 
 
  
    
 


   
 
 

 


Po boku niego, niby smoki czarne z ziejącym płomieniem pyskami, mało ziemi łapami tykając, suną psy rozeszczute...
Szczuje je, jeszcze co moment:
— Huź! huź!
Chrypną od ujadania i pieją już, ochrypłe, z przesiłku...
Wdziera się w puszczę łoskot — krzyk urywany rogu — wyśpiew najwyższy psów. Do najdalszych zalatuje głębin.
Nie mogą przemóc się, by nie wziąć udziału w otrąbionych łowach, w leśnych zapadach utajone DuchyMyśliwce. Zbiegają się na apel przejmujący rogu i porwane siłą rozpędu, gnają powietrzem, przychylone czołem, z łukami napiętymi — z Prokopem w parze, pobok lub ponad nim — niby smyńce oderwane wichru, którym zdaje się być on sam, oszalały... Wściekłość jego udziela się bogom — zda się: nic nie ujdzie żywe... Do cna wybiją, zetną, co nie zdoła ujść za puszczy krańce!
Lecz on, krwią oczu ślepy, nie widzi zgoła zwierzyny, która mu spod stóp umyka. Na nic nie zwraca uwagi — jeno krwawnikami ócz wpatrzony przed się, pędzi bez odetchnienia... Jakby gnał upatrzonego zwierza — wizję obłędu swego...
Szczuje co moment psami:
— Huź! huź!
Mijają w pędzie dolinę jedną — drugą... DuchyMyśliwce nie mogą już nadążyć — przyostają. Psy z nimi. A Prokop szałem wrzyna się w bór...
Słyszy chichot za sobą leśnych złych duchów. 
 
  
    
 


   
 
 

 


Tłumi je łoskotem pędu i szczuje już, nie widząc psów, powietrze samo: — Huź! huź!
Słyszał niedźwiedź chorzejący hasła przeraźne rogu... Widział uciekającą żywinę — nie miał jednak siły zwlec się do kniei swej z miejsca, na które wyszedł o śródpołuń grzać się na słońcu i dumać. Sądził w lenistwie chorości, że go najazd śmiertelny wyminie. Puszcza szeroka...
Lecz tędy właśnie z wnętrza boru wiódł szał obłędny Prokopa...
Niedźwiedź, usłyszawszy trzask łomów w pobliżu i ujrzawszy z nagła z lasu wychynioną postać, całym wysiłkiem dźwignął się i stanął na łapach zadnich — wielki w ogromie swoim, groźny...
Prokop przez krew ócz ujrzał go — wysoki cień... Zdało mu się, że człowiek stanął mu naprzeciw.
Z zamachem wbił ostrze grotu do włochatej piersi. Bluznęła krew — i niedźwiedź zwalił się mu do stóp. Oczy mu zaszły pomroką — skonał. Dusza poszła na łono Wielkiego Niedźwiedzia.
Prokop ujrzał teraz dopiero wyraźnie niedźwiedzi zwłok na ziemi i wstrząsł się cały lękiem.
— Duchu nieodstępny! — zerwał się krzyk w jego sercu. — Czemu mi wciąż wskazujesz pierś brata odkrytą?... Zwierza! krwi!
Wyrwał z piersi niedźwiedzia oszczep, krwią dymiący, i runął w las...
Za nim zerwał się jakby szum duchów szczujących... Słyszał zewsząd krzyczane w uszy: 
 
  
    
 


   
 
 

 


— Huź! huź!
— Kto puszczę tą wściekł?!... Kto za mną?... Kto przeciw mnie?... Nie widzę wroga...
Rzucał się jakby wichrem wewnętrznym miotany — gonił, ścigał, dopędzał, to znów uciekał przed sobą — przesadzał rozpady głębokie — ciskał się ślepy na przepaście — tłukł ciałem nieczującym
o pnie — i gnał —— aż ujrzawszy się na łączce,
padł domęczony płomieniem twarzy w chłód trawy. Obejmując wilgoć kojącą ziemi ramionami, jęknął z głębi gorejącej piersi:
— Pochłoń mię! ziemio! ziemio! 
 
  
    
 


   
 
 

 


V
 
POŁUDNICE
 
Gorący rozwinął się dzień nad lipcem puszczy. Już w ranny czas słońce tak przypiekało, jak kiedy indziej o południu.
Jewka była z owcami w limierzach u północnego spadu wyźnich wierchów, których bukowa ubocz, nie spalona przez słońce, tyszyła nieco żar powietrzny niby pobliska wilgoć wód jeziornych.
Wyniesła się tu z owcami z doliny za pasterskim swym rozumem, bowiem lesiste kopieńce limierzy dawały cienia dość, a nierzadkie tu polanki i przerzedzia trawiaste mogły napaść owce — rozumiała — nim je skwar południa zesłabi.
Owce jednak, mimo że trawy było pod dostatkiem, nie miały woli się paść, jeno zbijając się w ławę, tutki po ziemi włóczyły i uciekały z odsłonionych przerzedzi w cienie lasu. Przeganiała je z jednej polanki na drugą w myśli, że się rozpasą i ustanowią, lecz daremnym był jej zachód: tyle ino, że z jednego cienia wpadały w drugi i coraz trudniej było ławę ich zbitą wyważyć. Nie mógł poradzić z nimi i piesowczarz, który jej w tym mozole próżnym dospomagał; i on też zresztą, w gorącu długiej 
 
  
    
 


   
 
 

 


wełny, przypadał coraz częściej do ziemi, ziając płomieniem ozora.
Ćma much wielkookich, niewiada czemu nazwanych w gwarze ślepciami, i dużych bąków krwiopijnych atakowała żywinę, budząc w niej drżenie i popłoch samym już dąsem muzyki, w graniu wysokim mszyc, niby bzykania basu w nucie skrzypiec, z daleka rozpoznawanej.
Nie dziw, że owce uciekały w cień i zbite w ławę chroniły w wilgoć traw bezwłose nozdrza przed atakiem zajadłej howiedzi; które były strzyżone niedawno, chłodniej się czuły w skórze miękkowełnej, lecz za to więcej bezochronne wobec łakomych na krew ssawców; jedyną ich obroną było wstrząsanie trwożne skórą przed rojem napastliwym.
Jewka, widząc, że owiec skrony wstającego gorąca nie rozpasie, litując się wreszcie ich doli, ostawiła je w cieniu kerdelem zbitym stojące i dała sobie święto.
Naprzódy siadła na pniu i wypoczęła. Pies u jej stóp, równie domęczony, ziajał. Potem zaczęła obmyśliwać, jak zużyć ten czas najlepiej. Ma go dużo przed sobą. Pojrzała na słońce: dopiero stanęło na śródpołuń. Gorąco nie ustąpi, aż się słonko na śródwieczerz zniży.
— Cały dzień prawie. Co tu robić? Żeby Daniel był bliżej z wołami... Nie słychać go. Pewnie na stronie drugiej pasie.
Jęły jej przychodzić na myśl ciekawości różne, którym przy zwykłym paszeniu nie mogła dłużej uwagi poświęcać.
Hań w uboczy jest skalista grań. Rośnie na niej 
 
  
    
 


   
 
 

 


paproć jadalna. Widziała ją, gdy raz schodziła po tej skale za odstrychnionymi z kerdelu owcami. Nie miała czasu wtedy. Bała się o owce, by się nie roztraciły. Teraz można by dojść. Trochę jeno trudu. Korzenie słodkie — czuje już ich smak.
— Żeby jeno na jaką żmilę nie nastąpić. Teraz słonko dopieka — wyłażą spod skał, grzeją sie. A w trawie zauważyć trudno. Do tego... te korzenie — nie takie znowu smaki. Przykro słodkie i nie dziwne jej. Co ich sie już nassała przy paszeniu.
— Lepiej by żywicy nazbierać, naskiej, do gryzienia. Wnet by ją można zebrać, bo smreków tu dość. Wie nawet, gdzie sie na pewno najduje, bo widziała bulki złociste na paru pniach, gdy owce przeganiała. Niestara musi być, dałaby sie łacwo zagryźć (czyli rozmiękczyć zębami) i nim sczerwieniejąc stwardnie, zabawić może dość długi czas.
— Nie — pomyślała — niekoniecznie. Smoła mi nie dziwna. To dobre w czasie słoty i jak sie cnie. A teraz sie mi nie cnie przecie, ino tak jakoś... Jakby mi kto ołowiu gorącego zalał za plecy. Gorąc i w cieniu. Trza by ka do wody... Pić sie chce. Ej, czy też to nie w hańtym groniu jest agrest kolczaty?
Poczęła zbaczować w pamięci, gdzie go to naszła łońskiego lata.
— Istnie, że w tej uboczy, ino w górze, już prawie pod wierchem. Jakże smakował! Musi być na teraz źrały. Nieduży owoc, włosiaty i od słonka zrumieniony, a we środku miąższ słodki, pojący. Tak muszą czyjeś usta smakować... Nie próbowała dotąd żadnych — czyichże by? Raz ino we śnie... Ale cóż to sen? Tak, jak by Sie marzyło. — Po ten agrest po 
 
  
    
 


   
 
 

 


szłaby, ale trud wielki, i kto wie czy sie opłaci, czy jest jaki owoc tego lata, czy już dojrzał i czy to akurat hań? Tak jej sie widzi, ale może to być z drugiej strony od słonka. Nawet prędzej tam, bo tu w cieniu by nie zeźrał — jak czernice: mróz je jesienny zwarzy, a golawe.
Gdy tak się bije z myślami, padła jej z góry sucha szyszka do stóp, wprost widać na głowę psa celowana. Że się prawie odchylił w momencie tym, kłapiąc zębami za dokuczną muchą, uszedł ciosu.
Jewka podniosła wzrok i ujrzała wysoko na smreku pobocznym wiewiórkę czarną, patrzącą na dół złośliwie, prawymi łapkami o pień i gałąź zahaczoną, gotową każdej chwili do przeskoku. Wyżej ponad nią coś się u śniatu gałęzi ciemniło. Wstała, by przeznać lepiej, i zobaczyła pod światło nieba, że to gniazdo wiewiórcze, splecione na kształt zwiniętego kłęba z chrustu drobnego i mchu.
Wiewiórka, jej śledzeniem zaniepokojona, podfurgnęła w górę i schowała się do gniazda; co chwila jednak wychylała z otworu łebek i pozierała w dół, już bezpieczna i ciekawością zjęta.
Jewka, rozbawiona tym wszystkim, poskoczyła, nie namyślając się, do pnia smreka i poczęła się po nim wspinać w górę; gałęzie miał od dołu, choć rzadkie, więc nietrudno jej było iść po nim. Za niedużą chwilę była już w połowie wysokości drzewa, a podnosząc się, miała wciąż na uwadze oczu otwór gniazda; cieszyła się już w duchu, że wiewiórkę w gnieździe tym ułapi; nie stało bowiem żadne blisko drzewo, na które mogłaby przeskoczyć.
Już naprzód układała se w myślach, co z nią zrobi. 
 
  
    
 


   
 
 

 


Pobawi się i puści. Abo też przyniesie ją do domu i bedzie ją w komorze swej chować. Bedzie jej przynosić szyszki, orzechy leśne, o których wie w miejscu jednym, i tak jej bedzie dobrze, jak i w lesie. Głupia by była, żeby uciekała: ani nie wie, jaki ją starunek czeka. Zresztą którędyż ucieknie? Na dół po drzewie nie — a do góry, chybaby skrzydła miała.
— Siedź tam i czekaj — przykazywała jej, widząc, że coraz niespokojniej łebkiem kręci. — Nie bój sie. Nic ci sie nie stanie.
Lecz wiewiórka nie miała chęci czekać. Skoro Jewkę ujrzała już niedaleko, wychynęła ż gniazda, popluła na dół i pomknęła po pniu ku wierchowi.
— Jakie to stworzenie głupie — pogniewała się Jewka. — Myśli, że ją idę zabić czy co. Ale poczkaj, dojdę ja cię i tam. Już nie bedziesz miała ka uciec.
Minąwszy gniazdo wspinała się dalej z trudem, gałęzie bowiem gęstniały, pień ku wierchowi cieńknął. Smrek począł się kołysać pod jej ciężarem. W momencie pewnym spojrzała na dół na ziemię, i aż jej się w oczach świat zakręcił — taka się jej wysoczyzna zdała.
Pies, który już od dłuższej chwili śledził ją oczami zdziwionymi, a potem niespokojnymi, począł teraz obiegać wokoło pień i naszczekiwać trwożnie. Echa tych głoszeń, spotężnione, dolatywały z uboczy bliskiej, z doliny nawet i z dalszej głębi lasu do uszu jej przy wierzchołku smreka — i wydało się jej, że cała sfora psów ujada w puszczy: jakby Prokop polował.
Znalazła się na wysokości, że już trudno było wy 
 
  
    
 


   
 
 

 


żej iść. Wierch się pod nią uginał. A wiewiórka siedziała, przyczajona, na gałązce, o łokcie dwa nad jej głową. Jak ją tu dostać? Wzięła jeszcze na odwagę i posunęła się o jedno lato wyżej. Poczęła skradać się ręką ku wiewiórce. Gdy ją już miała, iże jeno uchwycić, wiewiórka niespodzianie sfurgnęła z drzewa jak ptak ślicznym lotem i upadła na miejsce otwarte, daleko od pnia. Zdumiała się Jewka takiemu skokowi i pomyślała z wyrzutem w sercu, gdy ją na ziemi ujrzała czerniącą, że się musiała zabić. Aliści, nim pies doskoczył ku niej, wiewiórka zerwała się i w mgnieniu była już na drugim drzewie.
Jewka zlazła ze smreka i znowu nie wiedziała, co ma z czasem począć. Pofigłowała się z psem w łaskę za jego niepokój, gdy ją zagrożoną na drzewie rozumiał. Zajrzała potem na owce: stały kerdelem w cieniu przy kraju polanki, niektóre poległy na ziemi. Zostawiła psa koło nich, przykazawszy mu stróżować, sama poszła po lesie.
Upatrywała drobnych listków, tak zwanych zajęczych karpieli, których smak kwaskowaty nieraz ją orzeźwiał i ugaszał pragnienie, gdy wody nie było blisko. Po drodze zazierała do wybutwiałych wykrotów, w których się sikorki szepielące rade gnieżdżują; spodziewała się ucieszyć oczy przygarstniem dziobków otwartych; gdy jednak w ciemni jednego otworu ujrzała świeczki oczu, zdało jej się — oczów kuny, straciła prędko ochotę do dalszych hladań.
Zatrzymał ją dłużej buk o dziwacznych kształtach, o konarach tak powykręcanych, iż oczom nie chciała uwierzyć, by tak rosły; dumała, że prędzej jakaś moc diabelska tak je w swawoli pogięła. Niewiada 
 
  
    
 


   
 
 

 


czemu, uparcie cisnęło jej się na myśl, że we wieńcu onego buka na spleci konarów, gęstwią liści okryty, ryś siedzi. W cieniu nieprzebitym liści, zmożony upałem, śpi. Mimowolnie cisnęła okiem do kraja, żałując, że psa ostawiła. Lecz wnet roześmiała się w duchu ze swych obaw.
— Coż mi to szkodzi. Śpi, to śpi. Nie będę hań lazła ku niemu.
Poszła dalej po lesie.
Dochodząc ku stopom zbocza, usłyszała ciurczenie wody. Zbliżywszy się, ujrzała źródło sączące się ze skał omszałych i tworzące studzienkę przy stopach. Pchnięta pragnieniem, uklękła na kolana i przychylona, poczęła pić ustami z powierzchni. Krynica czysta odbijała ją w zwierciadle swym; miała wrażenie pijąc, że całuje siebie samą, ustami w usta. Rozbawiona tym, ugasiwszy pragnienie, poczęła się przezierać we wodzie. Widziała się po pas. Warkocze, krajem złote, splezły się koło szyi. Oczy świeciły jak iskry rannego słonka. Bursztynowa twarz śmiała się pociągająco. Spodobała się sobie tej chwili.
Podniosła się i usiadła na mchu skały. Rozkosznie widziało jej się tu w tym schronie. Ponad źródłem wyrastał ze szczelin skał cienisty smrek i topił się całą długością pnia w bezdennej jak niebo studzience. Spoza jego cienia wychylała się, spadając na dół paru gałęziami o prześwietlonych gęsto liściach, młoda zieleń buczyny. — W ościaniu rdzawych skał nad źródłem, tu i ówdzie wciśnione w rozpady, tkwiły gwiazdy paproci; na złotych pierzach ich liści krople odpryśnione ciurczącej szczelinami wody 
 
  
    
 


   
 
 

 


świeciły istnie jak ogniki kwiecia, które jest skryte oczom ludzi.
Ciemnozielony mech zwisał ze skał, niby łapy łagodnie zsunięte, nad samą wodę studzienki; zbiegały po jego śliskim włosie krople świecące, jedna za drugą, jakbyś brylanty z góry staczał; zatrzymywały się na brzeżku i zagarnione nadbiegającymi, spadały w ciemnię studzienki z dźwiękiem niesłyszalnym, jak spadające w tajną głębinę serca łzy radości; od każdej z nich rozchodziły się po ciemnej zieleni wody świetlne koła, przez co studzienka zdawała się patrzącej, jak żywe, co chwila łzami przemywane oko. Przy samym brzegu ościania i głębiej we wnęku ciemnym pod zacieniem skał tajnił się schylony tu dziwnie głęboki mrok, jak gdyby studzienka, chcąc spojrzeć w siebie, w głębinę swą, w której się niebo przebija, tu źrenicę czarną przesunęła.
Z odpływem źródła poczynająca się, jaśniała rozszerz młaczki. Wyrastały z jej wilgoci wysokie trawy, badyle wodą nasiąkłe, o liściach dużych, łopiastych, żółtym owiązane kwieciem, to ciągła się znów długa zastawa liścikrążków i liścimiseczek, mocnych, ciemnozielonych, o łysku metalicznym. Spośród traw i liści onych wylśniwały się niebieskim glonem dołki, wyżłobki napełnione wodą, wydeptane różnym czasem przez łapy i racice zwierząt, które tu pić do źródła chadzały.
Chłód tu panował rzeźwiący. Uczuła się też pod jego wytchnieniem tak rześko, jak o rannym wstaniu słonka lub jak by się w prądzie potoku wykąpała.
Chciała zadzwonić śpiewką wesołą, jak zwykle, 
 
  
    
 


   
 
 

 


gdy uczuje się radością, niby śpiewem ptaków, napełniona, lecz zatrzymała jej głos cisza lasu. Wydało jej się, że wszystko w lesie śpi, tylko to źródło słychać, gdyby przelew radosnego serca.
Nazwała je w myśli — że takie się jej uroczne niespodzianie z lasu wyjawiło — źródło Dziedzili.
— Jej to dar: ta woda cudem ze skał wytryskająca i ta ochłoda rzeźwiąca. Ona, tak można, mogłaby wszystkie skarby tej ziemi zazdrośnie przed wzrokiem stworzenia kryć i siebie tylko onymi cieszyć, jak to wielu bogów czyni. Miałaby święte prawo. A Ona w pustce krynicę dla pragnącego stworzenia otwiera, kwiaty w upłazach skalistych dla jednych oczu pasterza upuszcza, rosę po polankach w noc chłodną, by trawy z pragnienia nie wyschły, rozsiewa — co jeno dla rostu i życia przydatne, Jej to sprawą powstaje. Cześć Jej, bogini dobrej, wielkiej Dziedzy, opiekunce życia!
Wdzięczna Jej była całym sercem za dobroć i opiekuństwo, którego sama nieraz od niej przy paszeniu doznała: czy to gdy posucha trwała, czy gdy się zbłąkała z owcami w głębi lasów, czy w innym nieszczęściu jakim. Ją też tylko, Dziedzilę, ze wszystkich bogów sercem uznawała; dla Jej czci wiła wianki z ulubionych kwiatów i kładła je na miejscach, których dziwny urok szeptał, że częściej je bogini niż insze miejsca nawiedza.
Otóż i to źródło wydało jej się takim miejscem świętym. Upatrywała kwiatów, lecz te, które rosły na młaczce poniżej, nie spodobały się jej oczom. Przyniesie skądinąd — powzięła zamierzenie w myśli — i zawiesi na skale nad samym źródłem, tak 
 
  
    
 


   
 
 

 


żeby je bogini zaraz na wstępie ujrzała, gdy nawiedzi to miejsce.
Rozradowała się tą myślą jak spełnioną modlitwą. Postanowiła w rozumie, że — by łatwo odnaleźć to źródło — porobi sobie w powrocie znaki wiadome po drzewach, które ją tu każdego czasu doprowadzą.
— Rozkoszny przecie ten świat... — wyszło ku niej z radości serca pomyślenie. Jęła przywodzić na pamięć ócz: urocze wnętrza leśne, zaczaje dziwne zagłębień, barwy słoneczne polanek, cudne rozwinięcia dolin, palenie się wierchów o zachodzie, szały i spady potoków, nieruchomość odwiecznych ciszyn, przemienne barwy lasów, błękity dalekich wierchów...
A strony, które przed laty taborem przewędrowali? Jak przypomnienia mgliste, z innego baczone świata, wywijają się nieraz z dziecięcej pamięci.
Jaki też ten kraj, kolebka, skąd wyszli? Jak przygaszony ogieniek tli się gdzieś poza pamięcią.
— Ociec nieradzi o tym wspominają. Jak by krzywdę jaką wynieśli stamtąd.
Matki swej nie pamięta. Jednak, jak o kimś bardzo sercu rozeznanym, myśli często o jej mało już cielesnej duszy. Słyszała o niej wiele od ojca i braci.
— Jaka też mogła być z twarzy i postaci? Czy ja podobna do niej? Ociec mówią, że Daniel ma być podobny...
Zamyśliła się nad postacią jasną brata młodszego.
— Ka on też pasie? Ni echa jego głosu. Jak by ka za wierchydoliny poszedł z wołami. Widzi sie, jak on blisko, że cała puszcza gra. Smutno bez niego i jakoś... tak... otukno. 
 
  
    
 


   
 
 

 


Przed mysią stanęła jej twarz brata Prokopa. Rzadko teraz widuje go. Ona na wierchach — on przy osiedlu. Jakiś stał się ponury, małomówny, dość już nim był, zacięty w sercu — czyby zły był na nią o co? Że się od niego oddala? Cóż winna, że tak daleko musi iść z owcami. Musi iść za paszą, ka sie najduje. Trudno sie koło osiedla z telim kerdelem owijać. — Tak by strasznie chciała, żeby te oczy jego kiedy roześmiały się. Pół spokoju serca ulatuje jej, gdy widzi je tak groźne pod sfałdzeniem czoła. Tak ją to lęka wsze i niepokoi.
To znowu dobrotliwą twarz ojca ogląda, te włosy gładkie, białe, niby len przez matkę sczesany, to czoło wiecznie spokojne, te siwe, kochane oczy... Daniel do niego podobny — przyrównała w myśli — z ócz i z czoła. Naturę ino ma mieć z matki.
Wieleż to już zim i wiosen — dumała dalej — odkąd tu przyszli? Małą jeszcze wtedy była. Jak też to roki lecą — ani nie uznać. Jak na potoku... Rzekłbyś, że płynie, a nie płynie; wsze jedno to samo, a zmienne. Hej wodo, wodo, życie...
Czy tu już ostaną w puszczy? Nikt nic nie mówi. Jak by sam czas tu rządził. Wesoło tu; ale pomyśleć, że to tak zawsze, rok za rokiem, aż do srebrności włosów... Ludzi nie ma na mile długie wokoło — nie słychać o nich nawet. Kiedyś ino — czy sie im nie zdajało? — jak Sobótki palili, uwidzieli na ostatnim wierchu wschodu przy nieba skłonie ogieniek, niby odpowiedź na ich ognie... Widać, tam ktoś być musi. Ciekawość, kto?... Może tu zajrzy kiedy, skoro wie przez Sobótki o nich... Ino tę puszczę całą przejść — kto sie odważy?... Chyba jaki bardzo 
 
  
    
 


   
 
 

 


śmiały... Pieśni dawne wspominają, że drzewiej bywali tacy... Rycerzami sie zwali...
Oparła głową, niby na zagłowku, na mchu wysokim skały, zamknęła oczy i zamarzyło jej się, że... z dalekich stron, przeczuciem serca porwany, jedzie przez puszcze, manowce, przez góry, doliny, rzeki...
Drżenie przebiegło serce; wzruszenie dziwne, jakiego dotąd nie znała.
— Trzeba iść na słonko. Chłód jakiś. Kto wie co tam z owcami...
Wstała i poszła ku polance, uważając po drodze na kształty i barwy pni, znacząc  je oczyma w pamięci, by śladu do źródła nie stracić.
Za chwilę wyszła na kraj lasu.
Owce poległy prawie wszystkie, wciśnione w cień buczyny. Pies spał przy nich oczujnie. Podniósł na Jewkę oczy, myśląc z niechęcią, że ich spędzać przyszła, i przywarł je znowu, zleniwiony.
Upał tu był mimo cienia. Lecz Jewka, czując jeszcze chłód w ciele od źródła, wyszła dalej na polankę, legła w słońcu, ręce pod głowę zapletła...
Opłynął ją gorąc ziemi i powietrza. Widziała szparami ócz po cieniu okraja lasu, że nadchodziło południe. Liście buczyny, która wieńcem otaczała polankę, zdawały się od strzał słonecznych zapalone; płonęły ogniem, niektóre zwijały się w skwarze, inne gasły, jak zwiędłe pocałunki. W powietrzu unosiły się tęcze różnobarwne, plamy zielone i białe — spadały z wolna ku ziemi, prowadzone przez senne źrenice, by nagle strzałami wrócić w górę i znów opadać.
Śledziła leniwymi oczyma dość długo tę zamieć 
 
  
    
 


   
 
 

 


barw, wreszcie podciągnęła ku sobie stopy, prażone gorącem, i wytupując piętą na miękkiej trawie niesłyszalnie nutę, poczęła sobie, niewiada skąd zbaczone, takie nucić marzenie:
Na widnym, leśnym groniu Pasła dziewocza owce. Jachał na wojnę pod Płowce Wojwódz na białym koniu.
Zbrój złota na nim sie lśniła, Jak słonko o wychodzie; On ci był, którego śniła, W tej prześwietnej urodzie.
Wybiega na cypel gronia, Patrzy za nim w tęsknocie, Jak wej jedzie przez błonia, Cały we słońcu i złocie...
Dojrzy on postać dziewoczy, Nie minie wlady uroku, Co prędzej z konia zeskoczy, I już jest tuż, u stoku...
Krzykła doń: „Zlaty wojwodzu! Inaksze u nas som wiece — Ty ku mnie haw nie wychodzuj, To ja do tobie zlecę.
Ino owce zeżenę,
Coby sie nie rozstrachały — 
 
  
    
 


   
 
 

 


Ino plusnę w zdrój biały — Nie zejdzie mi z godzinę.
Sen mi cię słodki już wieścił — Bedę z tobą do rana — Inoch nie wykąpana — Jakże byś mię tak pieścił?”
To rzekłszy pomknęła skocznie, Ino sie kosy migały — A on przyostał nieśmiały, Jak by usłyszał wyrocznię.
Czeka ją w lesie u stoku, Czeka ją godzin wiele, Wierąc, że pluska sie w potoku Leb łoże z liści ściele.
A gdy o późnej porze Chciał wstać spod snu kamienia, Nie mógł udźwignąć ramienia I w piersi poczuł noże.
Nim duch uleciał z ciała, Słyszał: „Wojwodzu zlaty! Dziewocza nas wysłała — A myśmy są jej braty”.
— „A myśmy są jej braty...” — Zastanowiła się chwilę, chcąc zrozumieć, jak to było w istocie. Czy to byli jej braty? Czy jeno „dobrzy chłopcy”? Czy ona ich wysłała naprawdę?... Nie żalże jej go było? Tak okrutnie... Jakże to dalej... 
 
  
    
 


   
 
 

 


Rano, nim słońce zaświeci, Stanie dziewocza na groniu Patrzeć w dal, jak po błoniu Sam koń biały poleci...
Przymknęła oczy. Widzi tego białego konia, jak po siwej rosie łąk pędzi przed siebie w świat ze siodłem pustym na grzbiecie.
Żałość ją wielka przejęła — łzy cisnęły się gwałtem pod powieki. Otrząsnęła się jednak prędko.
— Coż ja znowu, śpiewką sie bedę trapić?... Mógł kto ułożyć, jak mu sie samemu widziało, i to nie musi być prawda. Kaby zaś bratów posyłała... Chyba, jak oni sami... A może w niej sie zalubili i zazdrość ich pchnęła...
Niewiada czemu — wyłoniły się, jej, jakby z kraju lasu, twarze braci: Prokopa i Daniela. Zaś w wiedzy tylko jej serca jedzie on rycerz doliną... cały we złocie, jak go w marzeniu widziała...
Jak przed braćmi zakryć, że wie o nim? Oczy ją zdradzą... Serce za głośno uderza... Daniela się nie lęka... Serce jego miękkie, nie zna pomsty. Ale Prokop... Twarz jego ciemnieje — patrzy ponuro w ziemię — przeczuwa... Gdyby przejrzał zatajenie?... Lepiej powie im otwarcie. Czegoż się ma bać? Przecie jej szczęścia pragnąć muszą — siestrze...
— Widziałach go — przejeżdżał — samach nań zawołała... Czemuż mam więdnąć, jak ta paproć bezowocna na skale?... Wiem, że mnie pragnie, jak ja jego... Ale czemuż mam w skrytości, zmrokiem ku niemu chodzić?... Niech nas połączy słonko, niech da nam ślub południe... Idźcie do niego, bracia moi, 
 
  
    
 


   
 
 

 


i oznajmcie mu, że jesteście ode ranie posłani, żem mu rada i że go czeka siwy ojciec nasz z miodem praśnym i chlebem... Niechaj przyjmie gościnę, nie gardzi...
Tak im powie, a oni... O nieszczęsna godzino wyznania! Już oczy ich zapalają się złym ogniem...
— Skłamałach, bracia, wierzcie! Nikogo nie widziałach na oczy, tak mi sie ino zdajało. Słonko zachodnie rzuciło blask na jarzębinę — hań w dolinie i — wyobraziłach sobie... Skądże by tu kto chciał się zabłąkać w tę puszczę? Drogi we świat nie tędy prowadzą... Śmiejcie się ze mnie i z moich przywidzeń.
— Nie wierzą... O ja nieszczęsna!... matko! ziemio!... Już poszli...
Tak tym wyobrażeniem zacierpiała w sercu, że gdy w ucieczce przed bólem, kieby przed snem męczącym, oczy otwarła na słońce i przekonała się ciałem, że to majaki, dalekie od istnego życia, długo jeszcze czuła echo zranienia. Chcąc je strawić do reszty, piła oczami całą prawdę południa.
Widziała przed sobą w kraju liście buczyny młodej, przez które żar przeciekał. Zdały jej się jako zamieć złotych i czerwonych płatków. Dalej ubocz, idącą wysoko, mglącą się poza powietrzem do czerwoności przepalonym i przez to oddalaną oku...
Z powietrznych sfer dolatywało, dalekością ściszone, żałosne znane kwilenie: — uli! uli!
Natężyła wzrok w stronę, skąd wołanie krzyczało, i po chwili zauważyła wysoko nad wierchem, we mgle światła, niedaleko słońca, czarny punkt, kołujący z wolna. 
 
  
    
 


   
 
 

 


— Straci sie w słońcu — pomyślała. — Musiała je orlica ostawić. Wyleciało nad puszczę i woła... Głodne być musi. Ej, tak se bujać! Już by i głód nic nie płacił. Stamtąd musi być widać świat daleki...
— Co też jest za krańcem puszczy? Słyszała o miastach, dziedzinach... Wywoływała je ze mgły wyobraźni, jako las gmachów. Ludzi pełno, narodu. Ciekawe to musi być strasznie. Czy też kiedy zobaczy ten świat? Próżne marzenie. Puszcza nie puści. Ojciec tu pragnie — mówił nieraz — kości swe kochane złożyć. Z bratów żaden nie wspomni o chęci wyjścia poza puszczę... Jakoż sama mogłaby? Chyba jakby kto ze świata tu sie zbłąkał... i zalubił sie w niej... to wtedy... Ale sie nikt nie zbłąka.
— Ten ogień na wierchach wschodu... Kto też tam może być?... I czy to już kraniec lasów?... Może tam już dziedziny sie poczynają... Ojciec mówił, że tam na wschodzie Rusnaki są... Jakiego też rostu ludzie? i jakich obyczajów?... Zapewne jacyś...
Gorąco senniło myśli, że się stawały leniwe, majaczne i mgliły się jako te leśne stocza, których już mało uznać.
Zamknęła oczy i miała wrażenie, że zanurza się w gorące morze, na dno. Nie widziała nic, prócz plam świetlnych, wykwitających wewnątrz oczu.
I tę myśl tylko miała, by się im przyzierać z leniwą ciekawością, póki nie spłyną na bok z oczu, jako obłoki zapalone słońcem, niesione za widnokrąg. Przepływały: raz czerwone, raz żółte, to znów z innych barw tęczy pożyczone. A czasem zmieszały się i wtedy zalewała oczy mgła blasku białego, który ją ślepił do reszty. 
 
  
    
 


   
 
 

 


W pewnej chwili, szmerem jakimś zbudzona czy brzękiem muchy, otwarła oczy nagle — i światu nie mogła rozpoznać, aż się wzdrygła, takim się jej dziwnym wydało wszystko wokół. Jak gdyby pierwszy raz w tym kolorze zobaczyła ziemię. Trawy były zieleńsze, las ciemniejszy, a powietrze do białości spalone. Martwość głucha zalegała puszczę, ni echa żywego głosu; jak gdyby groty ogniste słońca wszystko żywne pobiły.
Wydarł się przecie głos jeden z tej zamiertwiałej ciszy. Gdzieś w skwarze uboczy dalekiej ozwało się żałosne wołanie kani: piić... Niby z piersi pragnieniem domierającej samotny krzyk na spalonej do gruntu pustyni... Powtórzyło się to wołanie daremne parę razy, wreszcie ustało.
Upał się wzmógł. Jewka dumała pomknąć się do cienia ku krajowi, lecz odeszła ją włada.
Leżąc na wznak na trawie polanki, z rękoma zaplecionymi na szyję, przyjmowała niewolnie bezwładem ciała wszystek żar z powietrza i szczelinami przymknionych oczu śledziła leniwie dziwne, majaczne pojawy, jakie się za sprawą słońca na ziemi i na łąkach powietrznych nowiły.
Oto z wysokich niebieskich przeźroczy, niby z niezmierzonego przetaka, który jest jakoby dniem światłości nieogarnionej, sieje się deszcz świetlisty — jakimże warem musi parzyć! — opada w niższe sfery i nie dochodząc ziemi, rozpyla się we mgłę: już wszystkie wgłębia dolin nią wypełnione.
Oto z ogniska słońca, które poraża oczy jak zamach lśniących stu mieczy, odstrzelają na boki czerwone kiście płomieni, pióropusze, to kwiaty dziw 
 
  
    
 


   
 
 

 


nego kształtu — przez moment żagwią się w przestworzu jako krzyczące demony, po czym gasną pomału, w miarę jak opadają z nich płatki barwne, mieniące się niby rój jabłonnego kwiecia w mgle powietrznej.
A oto z niewidzialnych, z dalekich stannic Swaroga wyrwał się rumak biały — pędzi przez łąki niebios... Grzywa jego świetlista rozwiana wiatrem pędu. Zda się w tym cwale jak by obłok zapalony. Minął słońce — gdzieś w przestwór zielony leci...
— Nieskończone są łąki powietrza. Kto go zatrzyma?... Próżna myśl... Stracony boski wierzchowiec. Popędzi tak we wieczność... Już sie mgli — mało go uznać...
W pewnym momencie, gdy wiodła senną po okrąży światła źrenicą, napotkała w stronie południa, w oddali, jakby kolumnę podpierającą słońce, słup ognisty... Zrazu we mgłę wtopiony, wyraźniał za zbliżaniem się niespostrzegalnym, jak żelazna noga konieczności. Wpatrywała się w zjawę coraz trwożniejącymi oczami. Miała widzenie, że wszystko, co napotka, spala...
— Idzie Południe... — pomyślała. I lęk ją wziął pod pachy na myśl nieochybną, że słup ten z ognia idzie prosto na nią...
Podźwignęła się na siedzącko — słup się gdzieś w mgnieniu zapodział.
Rozpatrzyła się wokół —— nic nigdzie cudnego
nie ujrzała. Las we mgle — trawy zemdlone — blask rażący w powietrzu — i spokój niczym nie zamącony.
— Jakieś dziwadła wźroczne... — poszepnęła. Opadła znowu plecyma na trawę, znużeniem sen 
 
  
    
 


   
 
 

 


nym niewolona, i ledwie dłonie zapletła na szyję, pojawy świetlne wróciły. — Przez omgleń białą przelatywały bez szelestu, niby szaleńcze myśli boże, ognistopióre strzały; to przeszywały w poprzek zapyl niebios, to siekły z ukosa gąszcz powietrza, to prosto ze słońca, rażąc oczy, spadały na ziemię. Śledziła ich prześmigi aż do przemęczenia źrenic. Czego ostrze ich dopadło, to zajmowało się we mgnieniu płomieniem lub popieliło się od razu. Widziało się, że ino patrzeć, jak pożar wybuchnie z ziemi i w okrąg ogarnie puszczę.
Ogniste kule, płonące jakby serca, strzępy płomieni krwawe, unosiły się w powietrzu. Już wszystek przestwór, który źrenice objąć mogły, zajęty był upałem — ziemia parzyła jak watra — a ze mściwego słońca wciąż jeszcze groty padały, siekły strzały ogniste, sypał się żar, do białości spalony.
Jewka poczęła uczuwać bolesne zranienia, połączone jednak z jakąś, nie znaną dotąd ciału jej, pieszczotą. Miała uczucie, jakoby płomień po niej zbiegał, dziwnie nieokrutny.
— Czy to nie jest raczej tchnienie boga? — marzyła w kornym wzruszeniu. — Mówią, że zestąpuje nieraz w żarach południa...
Ciekawością zjęta, poddawała się temu osobliwemu gorzeniu, z trwogą niejaką i dreszczem, jakie budzi bliskość Niepoznanego.
Z nagła ujrzała zwęzioną źrenicą zestępujące ku ziemi z płonących łąk podsłonecznych dziwne trzy postacie... Zrazu wydały się jej kolumnami światła, które płomień ogarnął. Przyzierając się im lepiej, 
 
  
    
 


   
 
 

 


rozeznała, że ludzkie mają kształty i oblicza. W bezobawnym drżeniu śledziła je, gdy się zbliżały jakby powiewem niesione płomienie, i z coraz większą pewnością widziała, że to One są, Południce...
Zbliżywszy się na kraj polanki, stanęły. Wtedy zobaczyła je wyraźnie. Szaty miały ogniste, tak czerwone, że aż oczy raniły. We fałdach szat taiły się cienie fioletu. Włosy w światłach powietrza tonęły. Oczy ich gorzały dziwnie, krwawym, bezpłomiennym ogniem, jaki się widuje we watrach, po trzykroć przepalonych.
W miarę jak patrzyły w nią tymi krwawymi żużlami, słabość jęła ją ogarnować i w ciele jej działa się dziwna przemiana: jak by urok abo czar rzucany jął się w niej bez woli jej spełniać.
Czuła więcej, niż widziała, że się przybliżają ku niej, bowiem sparnia krwi gorącej zamgliwała jej wzrok i przesłaniała kształty. Miała jeno czerwień ich szat przed oczyma, wyraźniejącą.
Za zbliżaniem się ich zapadała w jakieś rozkoszne sennienie, jakby się cała ta łąka kwiecia na nią zsypywała.
Stanęły nad nią — dwie u głów, jedna u stóp. Czuje, jak jej rozplatają dłonie spoza szyi... Nie może się ruszyć, ani słowa obrony wyszeptać — straciła do znaku władę.
Czuje, jak przyciskają jej łokcie do ziemi — jak się z obu stron pochylają nad nią i patrzą tymi ogniami oczu aż do mózgu, iż szaleństwo poczyna się w nim zaświecać. — A ta u stóp oplata dłońmi nogi jej u kostek, niby dwiema obrączkami rozpalonymi, od czego łańcuch dreszczu po ciele jej zbiega. 
 
  
    
 


   
 
 

 


Nie wiedziała, kiedy, w jakim momencie zniknęły. Przyszła do włady zmysłów, gdy uczuła, że ją obejmują słodkie ramiona bóstwa, którym się nijak oprzeć ——
Uczuła ogień boskiej piersi na wzgórzach piersi swych — i wraz fale żywiołu, który ją przeląkł potęgą.
— Coż sie to dzieje? — szepnęła myśl niedomarła. — Czy to Ty, boże niewidzialny, Rozkosz... co raz za życia wybranym dajesz sie czuć?... A kto Cię ujrzeć godny, umiera... Ty jesteś, mówią, więcej niż życie. O! czuję...
Czuła się w uścisku światła, jakby w morzu powietrznym, wśród ogni — czuła, że zapada gdzieś w przestwór otchłanny i że w tym mgnieniu wiecznym schodzi na nią wiedza olśniewająca... Nagle — jakby grot Pioruna w nią uderzył. Poderwała się ciałem ze ziemi. Usiadła.
Spłoszonym wzrokiem potoczyła wokół i zdziwiła się wielce, że świat stoi — jeno wszystko w takim przepaleniu, jakby je pożar niewidzialny przeszedł.
Poczęła jej się przywracać radość przepłoszona: że jest sama na polance, że świat śpi, że nie ma świadka jej wzruszeń, od których płonie jej serce.
Jęła pośpiesznie, jak w oszaleniu, zrywać ze siebie lnianą odzież, do ostatniej zapaski...
Odurzyła ją żywiczna pachność ciała, na które pierwszy raz z rozkosznym wstydem spojrzała. Zaświeciło krasą nagości, jako przecenny kwiat bursztynu w okolu ogni.
Szaleńczą swobodą porwana, rzuciła się na łąkę, naga jak bóstwo, równie jak bóstwo piękna, i po 
 
  
    
 


   
 
 

 


częła się tarzać w gęstwinie traw, w kwiatach, w liściach nawianych buczyny, chcąc daremnie zatysić nieugaszony płomień ciała.
Prawie śródpołuń mógł być, gdy Daniel, pasący od świtania na zboczu zachodnim, ostawił wołysojki w cieniu, źwiękujące i poszedł zwyczajem pasterskim po lesie puszczy...
Miał czas ślebodny przez ciąg cały upału, bo woły, wiedział, nierychło z cienia się ruszą: aże słońce przetoczy się na niźnie wierchy zachodu.
Udumał przepatrzyć kęs spory lasu, a może i co ciekawego — myślał — oczom się nadarzy. Puszcza — wiedział, a jeszcze więcej przeczuwał — chowa w swych leśnych schronach dziwne ciekawości i nie na raz je wyjawia; można przejść jednym miejscem po kilkakroć, a nieurada zbadać, co zataja; aże się raptem po razie którymś odsłoni rzecz, której się oko nie spodziało.
Dumał też wysłuchać gdzie wodę jaką, by woły móc napoić, skoro paszę zjedzoną wyźwiękują; ku roztoce zganiać za daleko, a bez wody paść się nie zechcą. Sam też napiłby się z rozkoszą, żeby jakie źródło naleźć.
Strony tej nie znał dobrze, bo rzadko tu z wołami podchodził. I dziś by był nie wyszedł, kieby nie upał, który już wstanie słonka krwawe zapowiadało.
Idąc po lesie, po namiecionych na ziem przez czas i wichry łomach, po warstwach trawsk zleżałych, nasłuchiwał od chwili do chwili, czy skąd ciurczenia wody nie zasłyszy. Spodziewał się w najgorszym ra 
 
  
    
 


   
 
 

 


zie znaleźć choć młakę jaką, gdzie zwierze pić chodzują. O źródle skalnym myślał z coraz większą niedowiarą, jak o szczęśliwym rzadkim przydarzeniu, które ino pomoc boga jakiego może poraić. Myśląc już pragnieniem tylko, nie upatrywał jednak po lesie, bo wiedział, że diabeł złośliwy może przysiąść (jak nieraz czyni z innymi rzeczami), iż przejdzie koło źródła, a nie ujrzy go; niech raczej diabeł myśli, że jemu nie o wodę chodzi, że za czym inszym hlada: wtedy się prędzej natrafi.
Podnosił oczy ku wieńcom drzew, jak by tam gniazd orlich szukał — opatrywał bardzo uważnie rozmaitą cerę pni — to znów, gdy baldachimy buków zwisły nad nim, przezierał pod słońce z półuśmiechem ciekawości przez przetak liści buczynnych, przez który siało się krążkami i przenikało, jak woda, żółte światło zieleni.
Długą chwilę zatrzymał się przy prastarej jedli, z której olbrzymich konarów, szeroko odniesionych od pnia, wyrastały prosto w górę jedlcekarły, już zestarzałe; a tak widziało się, że jedla owa na dłoniach sękatych rodzeństwo swoje dźwiga i świadczy się nim, żywym, ile już tu trwa wieków...
To znowu zatrzymał jego oczy ściekawione smrekpradziad, omszały cały od śniatu do wierchu. Z niższych gałęzi spadały ku ziemi, niby długie włosy siwe, porosty, wiekami naniesione, dziwną powagą strojąc starcaolbrzyma, którego czoła, zapewne zdartego wichrami wieków, nieurada było dojrzeć z ziemi.
Błąkając się w gmachach puszczy, wszedł bramą wąska w wysoki ściemniony las. Chrzęstem stąpań 
 
  
    
 


   
 
 

 


swych spłoszył Ciszę, która, uchodząc, kryła się poza pnie, jak poza kolumny świątyni. Z okien małych z wysoka padały wąskie smugi światła, niby pęki sczepionych dzid. Jedna taka smuga, w poprzek przez gąszcz cienia nad jego głową idąca, zdała mu się jakby żerdką białą, na gałęziach drzew końcami wspartą. Można by w prędkości płaszcz na niej zawiesić, pomyślał; taka się widziała materialna.
Więcej w tym lesie mrocznym, niż na otwartych przedziałach, widzieć się dało święto nadchodzącego południa. Spokój panował zupełny. Nawet szepolenie ptasząt drobnych, które go wiodło po bramę, zamilkło. Dziwnie zdradziecko potrzaskiwał tylko chrust suchy pod stopami.
Zdało mu się, że zna to wnętrze. Wiele miejsc, które przechodził po raz pierwszy, jak oczy upewniały, zdało mu się znajomych. I ten las... jakby ze snu pamiętany... czyżby w ową księżycową noc?... Drzewa zdają się mieć jakiś wyraz dziwny, jak wtajemniczone — zdają się go spokoić powagą hardą, że nie zdradzą...
— Cóż wy, drzewa, rozumiecie? — powiedział w głos i popatrzył wokoło.
Zastygły, widziało mu się, i zadrewniały jeszcze bardziej.
Znalazł się znów w trawiastym lesie, jakby w starym, zaopuszczonym wyrębie. — Żar upału, niby deszcz ognisty, padał na drzewa, gałęzie i ściekał po liściach na ziemię. Mżało wszystko w źesłabieniu skwarnym.
Pod stopami począł uczuwać miękkość młak wil 
 
  
    
 


   
 
 

 


gotnych; nabrał potuchy, że najdzie źródło lub potoczek jaki.
Musiał teraz pozierać pod nogi, bo co chwila wyrywał się szmer z traw gęstych przed stopami i nierzadko dały się widzieć połyskliwe pierścienie żmij, uchodzących w kępy zacienione.
Mimo tej uwagi, o mało że nie przystąpił gniazda piskląt kuropatw: tak się nieznacznie, szare, z liśćmi naniesionymi porównały. — Rozsypały się w popłochu i nim miał czas im się przyjrzeć, już się gdzieś w oczach potraciły. Zdumiał się niepomału, bo nigdzie tak blisko drzewa ni kępki nie było, gdzie by mogły wpaść. Trawa też w tej dolince nie była wysoka, nie mogła im dać schrony. — Aliści się mu wykryło. — W dolince było sporo pomiędzy trawą liści zeschłych bukowych, naniesionych przez wiatr. Gdy zniżył się i pograbnął kilka, ujrzał pisklę przewrócone na grzbiet w trawie, liściem nakryte. Począł uchylać dalsze — to samo. Widział teraz dowodnie, jak odkryte, pomykały dalej, padały w rowki, w trawę i przygrzebały się liściami.
— Kto je tak powyuczał? — dumał.
Odwiodły znów uwagę jego dziwne ciekawości leśne. Oto zalśniło mu przed oczyma drzewo nie widziane dotąd, o liściach drobnych, białych; wystrzelało z ziemi w górę, istnie jak srebrny wodotrysk. To znowu stał buk, na kłodzie zwalonej kolanem twardym przyklękły, rzekłbyś: rycerz zwycięski na trupie wroga. — Zasię na skraju onego lesiska napotkał sprawę inną: buka i jedlicę młodą, tak zespolonych ze sobą, że miał już obejść bokiem, by ich nie zawstydzić. On, muskularny, obejmował ją ra 
 
  
    
 


   
 
 

 


miony i opasywał ciałem w uścisku, a ona się chyliła zesłabła, cała śniatem cielistym ku niemu podana.
— Przecie to drzewa nieczułe... — pomyślał za wejrzeniem. Czemuż ich uścisk tak go zniepokoił?
— Jak brat ze siostrą... — poddał myśli, by przesłonić insze, cisnące się, niewiada skąd, przyrównania.
Minął ich i długo jeszcze zachodziły mu na oczy. Skądś, jakby ze studni krwi, dźwigały łby niepojęte stwory, coraz to większy niepokój w sercu budząc. Przymuszał rozkiełzane myśli do zwyczajnych spraw, zajmował je spotykanymi rzeczami; niczym nie dawały się zniewolić. — Szept krwi zdradliwy judził je, buntował i przedstawiał zabraniane jako skarb zazdrośnie kryty.
Wnet rozprzęgła się w nim wszystka straż tajemnych schowów — i oswobodzona z zamków wyobraźnia jęła mu przedstawiać niesłychane rzeczy, które lęk dotąd zamykał, a tęsknota taiła.
Stawały mu srodze wyraźnie przed oczami zapomniane obrazy, widziane z wierchów różnymi czasy na chmurach... Ciała nagie, w uściskach — wesela szałem obłędne — orgie... Wszystko, co wonczas było niewinności dziecinnej zabawą, teraz przedstawiało się bezwstydne, w ogniach krwi, w płomieniach szału...
— Jakiż upał! — rzekł przyjaźnie do wrogich tych zmór, w tajemnym spodziewaniu, że je obojętnością serca w błąd wprowadzi.
Słońce stanęło prawie na słupie ognistym południa i sypało z wysoka na ziemię żar nie do wytrzymania. 
 
  
    
 


   
 
 

 


— Pić sie chce... — poskarżył sie. Szept nielitosny przedstawiał:
— Wodą pragnienia nie ugasisz. Choćbyś całe źródło wypił. Jeszcze się wzmoże. Wierz mi. A gdyby tak jagody albo agrest. Słodkie są piersi dziewczęce, jak sok agrestu. Czy widziałeś kiedy piersi Jewki?...
Przyśpieszył kroku, aby uciec od tych napastowań. — Szuściał z umysłu nogami po trawie, niewolił gwałtem uwagę ku napotykanym rzeczom, i stłumił wreszcie szept bluźnierczy.
Nie miarkował już, jak daleko od wołów odszedł; zajęty ciekawościami leśnymi, nie liczył przemian drogi; tyle jeno mógł uważyć, że się znajduje w stronie wschodu. Z położenia lasu, jako i z przeświecającego spoza rozchyli drzew malunku uboczy bliskiej od południa, pojąć pragnął, że jest gdzieś koło limierzy. Nie mógł się jednak upewnić w tym pomyśleniu; wiedział, jak często w puszczy, tak mało jeszcze przeznanej, podobne pozory zwodzą.
Las gęstniał. Gałęzie buczyny rozrosłej tamowały przejście. Z coraz większą trudnością mógł się przedzierać. — Z zapałem to jednak przedsiębrał, w celu, aby przez ten wysiłek rozpłoszyć zdradliwe nachody. — Udało się mu to w części, więc tym ochotniej wszywał się w gęstwinę lasu.
Zmęczył się wreszcie, bo i upał zesłabił go niemało — miał już zawrócić, gdy dojrzał w dali szczeliny światła wśród drzew.
— Musi być polanka — stwierdził — skoro światło przeziera.
Ruszył w tę stronę. Aliści dziwny niepokój go 
 
  
    
 


   
 
 

 


przeleciał, którego nijak nie umiał w rozumie swym przeznać.
— Czegóż się tu ma bać, skoro tyle uszedł puszczy bez trwogi żadnej ani przydarzenia? — Zwierza teraz nie uświadczy, wszystko po kniejach, zapadach pokryte, chłodu i spania spragnione...
Nadszedł ku samemu światłu. Bezwiednie skradał się ściszonym stąpaniem. Jedynie ściana złota liści, przepalona żarem, dzieliła go od słonecznej przestrzeni polanki.
Odchylił dłonią gałęzie dla przejścia — i stanął wryty...
Naga, jak bursztyn, świeciła postać dziewczyny na spopielałej we słońcu polance. Poznał w niej Jewkę i tym większe przelękło go wzruszenie.
Miał pierwszą myśl cofnąć się, lecz wstrzymała go obawa, iże szmer buczyny może go zdradzić jej oczom.
Stanął więc w bezruchu w ścianie liści, niby we wrotach uchylonych raju, i najwyższym zachwytem ócz pochłaniał cud jej ciała...
Chwile ponad nim szły — nie baczył na ich przejście — nie czuł, nie widział świata — wszystek w zachwycie oczu i w lęku serca skupiony.
Nagle uczuł dłoń jak skałę ciężką, która przygniotła mu ramię. — Obejrzał się w popłochu za siebie — i ujrzał twarz Prokopa tak groźną, że krzyknął z przestrachu i odruchem wyrwał się na światło przestrzeni.
Krzyk drugi wyleciał z polanki. To Jewka, ujrzawszy bratów, zerwała się spłoszona, dochwyciła szaty pociskane i wpadła w gęstwię buczyny. 
 
  
    
 


   
 
 

 


Stali przed nią w milczeniu.
Daniel zwiesił głową jak winowajca. Prokop ponuro patrzał w głąb swej ciemnej duszy. Jewka, spłoniona jeszcze wstydem, nieśmiało podnosiła spłoszone wejrzenie ku ich tajemniczym czołom. Niepokój dźwigał się w jej sercu.
— Czy sie stało jakie nieszczęście w osiedlu? — spytała wreszcie ze drżeniem.
Milczeli obaj.
Ustały się chwiać liście na gałęziach, które potrąciła była Jewka, wychodząc z gęstwi na polankę.
Stali wszystko troje we trwodze ciszy, na kraju łączki, w kręgu cienia.
Piesowczarz, który przywitał nadeszłych i znowu się ułożył przy kraju w pobliżu, ziewnął przeciągle.
— Przyszliśmy sie zapytać... — rozpoczął Prokop, a głos jego szorstki dobywał się z trudem jak spod darni. — Powiedz szczerze: którego z nas miłujesz?...
Jewka przelękła się w sercu i odrzekła pośpiesznie:
— Oba someście mi mili... Na to Prokop posępnie:
— Dla nas obu w tej puszczy za ciasno... Jeden musi sie uchylić...
— Dlaczego? — szepnęła w lęku. Nie wnet odrzekł:
— Stało sie... DziedzyLeli to przyczyna, która zapala krew, gdy czas nadchodzi...
— Jakoż to mam rozumieć? — spytała w przezornej niewiedzy. A myślą pilną przyzywała bóstwa ku pomocy. 
 
  
    
 


   
 
 

 


— Niechaj wyjaśni ten — wskazał gniewem czoła na Daniela — który jak tchórzliwy złodziej kradł oczami nagość twą, gdym nadszedł.
— Przebacz, Jewka... Traf zrządził... — wyszeptał Daniel w skrusze i podniósł ku niej oczy, z których jeszcze światło zachwytu nie zeszło. Po czym zaczął bezładnie, ciżbą słów, rwanych uczuciem: — Kocham cię nade wszystko! Nad cały ten świat, który oczy cieszy... Sam nie wiedziałech — dopiero dziś... A już od dawna... W tę noc, kiedy mię coś pędziło... Pamiętasz?... Nie — ty nie wiesz... Znalazłech sie o świtaniu w najgłębszej puszczy... Tam zabłąkała mię tęsknota...
— Jaki wymowny — sarknął Prokop; po czym zwrócony do Jewki: — Widzisz teraz, że dwóch nas puszcza nie zdzierży. Ubiłbych go tu jak kundla białego, u twoich nóg. Ale — zdaję sie na twój wyrok. Ku któremu serce skłonisz, niechaj ostanie.
— Jakoż ja mam...
— Wyrokuj! — krzyknął obłędnie.
Uczuła się jakby na brzegu przepaści. Popatrzyła na nich lękiem oczu.
Ciężkie milczenie zaległo.
Przyszła jej myśl z mroku rozpacznej bezrady...
— Poczekajcie małą chwilę — rzekła. Pobiegła w las i skierowała się po znakach do
źródła. Za niedługo stanęła przy nim. Podniosła dłonie proszące ku skałom i poczęła się modlić:
— Matko Dziedzo! Opiekunko dobra! która skarby swe rozsiewasz po ziemi, która źródła na pustce 
 
  
    
 


   
 
 

 


pragnącym otwierasz, która dajesz rosę łąkom, a soki drzewinie, która kwiaty upuszczasz po skalistych drapach, aby oczy pasterza ucieszyć... pomóż mi w kłopocie serca! ześlij poratowanie! Już Ci ślubuję wianek co dnia na te skały — z barwinku i z leśnych kwiatów — ino mi udziel rady. Kanyż sierota sie udam? Matki nie mam — a ojciec biały, jak dziecina, którego ochronić należy. Zresztą on by nie wyrozumiał w prostocie swego serca tych powikłań okrutnych. Ty jedna wyrozumiesz, bo Ci nie cudne nic, zwłaszcza co sie serc ludzkich dotyczy. Twoje to królestwo. Pani, orędowniczko miłosna. Zbliż sie ku mnie niegodnej, nachyl łaskawie różowe swe ucho i wysłuchaj mnie... Oto bracia oba zalubili sie we mnie i chcą, cobych wybierała. O losie! Co se pocznę? Jeżeli nie wybierę, śmierć stanie między nimi — a jakoż mam wybierać, kiedy obu jednako miłuję. ProkopNoc i DanielSwitanie jednako sercu są mili. Że sie ze sobą nie godzą — to sprawa Światła i Mroku. Oni nic nie winowaci. Poradź, bogini dobra, jaką mam dać im odpowiedź. A muszę śpieszyć, by kłótnia nie zawrzała. Prokop prędki i mściwy. (Nie jego to przywara. Sercam nieraz od niego doznała).
Gdy tak modliła się głośno, oczy jej zatrzymały się na kępce złotej paproci, która ponad źródłem rosła w szczelinie skał.
Uparcie myśl strapiona wracała do tej kępki, jak by w przeczuciu, że tu się zbawienie najdzie. Wreszcie zaświtało jej: — Kwiat paproci... 
 
  
    
 


   
 
 

 


Jest, mówią — a niewidzialny. Duchowie go zazdrośnie strzegą. Nikt go nie znalazł z ludzi.
— Czegóż pragnie? — spytał jej głos przyjazny i jął za nią sam szeptać: — Oddalić rozstrzygnięcie do czasu niezamknionego — do nigdy — w niemożebność!... — I dodał na pozór obojętnie:
— Niemożebnym jest widzieć kwiat paproci. Nigdy go nikt nie najdzie.
Olśniła ją ta uwaga. Podziękowała bogini (przyrzekając jeszcze podziękę codzienną), bo czuła, że Ona to była Szeptemnatchnieniem, i zabrała się śpiesznie.
Po drodze układała w myślach odpowiedź, tak aby uroczyście wyszła — aby, wypowiedziana słowami, miała wagę w ich sercach — aby też wzbudziła wiarę, że z ust bóstwa jest przejęta, co było prawdą istną.
— Bogowie nie mówią prosto — pomyślała. — Trza tak ułożyć, jak do śpiewu, wtedy wyda sie prawdziwiej...
I zdobierała podobne w końcach wyrazy, co nie przyszło jej z trudnością, bo nieraz to czyniła, gdy chciała coś wyśpiewać, co czuła albo widziała dziwnego.
Stanęła na polance.
Bracia, zbliżywszy się, bo oddaleni byli, zatrzymali wejrzenia trwożne u jej czoła i w milczeniu czekali wyroku.
Rzekła prosto:
Od obu was zaznałach dobroci, Obu was widzę mile... 
 
  
    
 


   
 
 

 


Lecz kto mi przyniesie kwiat paproci, Ku temu serce przychylę...
Uczuli w słowach jej podszept bóstwa i żaden nie śmiał nic wyrazić. Zamyślili się w sobie jak u ścian gontyny. Odeszli w tym zamyśleniu, oba w przeciwne strony. 
 
  
    
 


   
 
 

 


VI 
 
KWIAT PAPROCI
 
Lato miało się ku schyłkowi. Ściemniała cetyna drzew — przygasły kwietne polanki — rozniesły się po świecie puchy mlaczów i gibrzyn okwitłych — natomiast późne kwiaty lasów: wilcze jady, złotogłowy, świeczki przedziwne i insze, których nazw nie pytać, rozpaliły się barwami i rozświetliły wilgotne dna leśne, wnosząc dziwną, bezwonną. ukojność w posępne gmachy puszczy.
W cichy, pogodny dzień na odwieczerz, gdy zniżone słońce ostawia rzeźwiący chłód w cieniach, szedł stary Cichórz po lesie z zamiarem wypatrzenia pszczół w jakiej wybutwiałej jedli.
Już od wielu dni dumał, że trza przejść po lasach puszczy, z myślą, by co wyhladać; bo ile razy zajrzał do pasieki, a zazierał prawie co dnia z rana, serce go bolało na widok pusty zniweczonej pracy, którą t e n z puszczy stratował; lecz zawdy coś miał koło osiedla do czynienia; to przyjrzeć chudobę nieliczną, to jadło ustroić dzieciom, to siano suszyć w dniach pogody; przy tym przebadał już pobliskie ubocze, wypadało w dalsze roztoki się zadać, do czego dzień sposobny trza było upatrzyć. Taki dzień 
 
  
    
 


   
 
 

 


się wystroił — i Cichórz znalazł się na odwieczerz wysoko nad doliną osiedla na nieznacznie schylonym pogrzbieciu w otoczy mało przeznanego lasu.
Szedł wolno, ciężarem lat utrudzony, przystawał co jakiś czas i nasłuchiwał, czy znajome granie, tak miłe uszom, skąd od dachu gałęzi nie zaleci.
— Nie słychać — mówił z cicha, jakby kogoś, idącego pobok, wtajemniczał. — Niektóra jedla gra, jak lipa. Ale to przydarza sie chyba ino z wiesną, kiedy gałęzie pępie wypuszczają. Słodkość w nich musi być, jak w kwiecie. Teraz późnawo. Sierpniowy czas... Cetyna już postarzała... A pszczoły z lata przebiorne. Co to miały kwiecia wszędy — a jeszcze sie znachodzi...
Opatrywał pnie starawych jedli, które zazwyczaj przynęcają roje swoją zbutwiałością rdzenną — badał każdą oznakę na drzewach, która go zaciekawiła — śledził pośród spotykanych kwiatów, czy nie dojrzy ciemnych gdzie pracownic, znęconych ogniami barw...
Lecz nic spodziewanego nie podpadało jego niezawodnym oczom.
Tłumaczył szeptem:
— Las przywierzchni... Schylenie pod wiatr, na zachód. Nierade pszczoły w takich miejscach sie fundamencą. Jak ich donagli czas spóźniony, że zajmą jaki kadłub, to ino przezimują w nim, a latem wynoszą sie w zachylniejsze ka miejsce, w ciszynę...
Mimo to, choć ufania dużego nie miał, by co w tej stronie wyhladać, wezwyczajony bytowaniem w lasach do wźrocznych postrzeżeń, nie pomijał nic z napotykanego, co by go mogło na ślad szukany spro 
 
  
    
 


   
 
 

 


wadzić; rzekomo nie dawał zbytniego uważania na nic, a wszystko po drodze, posuwając się z wolna lasem, przejrzał i przebadał.
Nie uszło jego uwadze żadne kalectwo pnia, żadna osobliwa skaza. Ktoś inszy mógłby przejść, minąć, nic nie uważywszy. Ale on, biały doświadczeniem pasiecznik leśny, nie przeoczy. Tymi siwymi oczkami postrzeże każdą szparą w korze — i wie, czy to dzięcioła robota, czy inszych leśnych pracowników. Wie też samymi oczami, które drzewo we wnętrzu zbutwiałe. Od ziemi widzieć się może nie chore — nie znać na nim na pozór nijakiego szwanku — a on je przezna, że fałeszne. Nieraz było, z połowy wysokości jedli ul z pszczołami z Prokopem wyjęli.
— Ucho też dopomoże. Pojrzysz po drzewie: zdrowe — nic nie podpada oku. Przyłożysz ucho do pnia — a tu pień gra, jak basy na wietrze. W tym razie wysoko gdzieś mają chrobaczki wlatunek.
— I takim sie da radę — pouczał synów przy czasie. — Trza ino wysłuchać, na jakiej wysokości zarobiły piętra... To już letko sie je potem zbiere. Gorzej, jak sie trafi jedla cała wybutwiała wewnątrz, od śniatu aże do wierzchołka. Bywa nieraz: całe jej wnętrze pszczoły zarobią plastrami. Szukajże ta królowej, na jakim piętrze siaduje... A bez niej nieurada. Z roju wte nic, ino telo, że sie miodu spora kadź ucedzi. Ukąpać sie w nim może po czub głowy, kto na słodkość łakomy — użyć se, jak ten niedźwiedź...
Uśmiechnął się do zbaczonego w myśli przydarzenia. Zerzynali raz z Prokopem na kadłub do studni pień wysoki i gruby, pozostały ze starej, złama 
 
  
    
 


   
 
 

 


nej wichrem czy piorunem jedli. Pusty był w środku, a po krajach skostniały — gotowy kadłub. Obalili go — patrzą w środek — a tu w nim kościec cały. Wnet poznali, że to kościec nie czyj, ba niedźwiedzia. Dumali długo, skąd się tam w pniu mógł znaleźć... Opatrują ściany wnętrza — i widzą ślady piętr pszczelich... Toż to się im wyjaśniło. Niedźwiedź musiał wystermać się po sękach do wierchu pnia — sięgał łapami po plastry coraz niżej, aże wkiełznął przestronnym otworem do środka. Już się wyleźć z powrotem nie dało. Owoził się za każdym ruszeniem, aże się zsunął na dno — i tu ostał.
— Miał słodki koniec — przydał śmiech nieujawiony, w którym się zawdy tai resztka okrucieństwa, wygnanego ze serca.
— Tak wej — przyganił w rozumie, zakrywając ono uczucie nie swoje — łakomość nie popłaca... Przełakomił niedźwiadek i miód go do zguby przywiódł.
Miał on, stary latami Cichórz, w zachowach cennych doświadczenia wiele prawd nagromadzonych, jako to ziarno w przegrodach sąsieka, z kłosów zebrane podróżnych, które ludzie prędcy, za większym uganiający się plonem, lekceważąco pomijają. Miał poznanie życia, które go otaczało, a w którym się czuł zespolony ze wszystkim — z drzewem, zwierzyną, kwiatem — jednymi prawami. Nie znał tylko spraw człowieczej złości, bo jej sam w sobie nie miał. Przeto pogodę zachował w sercu i w umyśle.
Gdy szedł pomału wnętrzem lasu, w szarości lnianej odzieży, w promieniach białych włosów, tymi si 
 
  
    
 


   
 
 

 


wymi oczami popatrujący po drzewach, widziało się, że jakieś udobrzenie przejmuje surowość leśną; smreki poczynały łagodnieć w swej sztywnej hardości, po gałązkach rozchodziło się na okrąg wzruszenie; czyniło się nieomal podobnie, jak gdy łaskawość pogody zestąpi na dno lasu.
On też nie mniejszą życzliwością odpłacał to przyjęcie, które go wzruszało w sercu więcej niż jaka gościna u ludzi. Rozumieli się wzajem — las z Cichorzem — i nic im nie było między sobą dziwne ani obce.
Czasem zdawał się Cichórz zapominać o celu wędrówki swojej; zatrzymywał się przy drzewie, które go zajęło olbrzymiością swą albo starością niezwykłą; wodził drżącą dłonią po rozpadanej korze, gładził ciemny mech u śniatu, wiekami narosły, z podziwem obchodził pień potwornie hruby, mierzył go sążniami rąk — to odstępował z szacunkiem na odległość pewną i wznosił oczy ku czołu olbrzyma, gdzieś w niebie schowanemu...
Szeptał przy tym z nabożnym wzruszeniem:
— Ten by umiał powiedzieć niemało... Przetrwał niejedną na świecie odmianę...
Albo:
— Kieloż to wieków przeszło ponad tobą... Już sie las jeden drugiemu podścielił — już ślaku z niego — w ziem sie rozsuł — a ty trwasz... Dziadu tych oto jedlic... Niechże cię świętość starości chroni od gniewu Pioruna...
Użegnawszy je wdzięcznością oczu i serca, wlókł się dalej. Gdy las rzedniał, rzucał okiem ciekawym 
 
  
    
 


   
 
 

 


pomiędzy rozchyl w głąb leśną, w nadziei niedowierzającej, czy zjawy jakiej nie postrzeże. Lecz głębia jako głębia — ciemnością jeno patrzyła...
— Pustka w komorach lasu — dumał idęcy. — Tyle, co dźwierz sie nawinie. Nie wyjdzie na oczy żadna stwora dziwna. Odkąd Chrystos pokonał dawne bogi — jak mówił święty biskup, który zna sprawy boskie — to sie wszystko przeodmieniło.
— Już nie wolno leśnemu Łowcy po widnych miejscach polować ani duchom leśnym i ziemnym ukazować sie ludziom na oczy — wszystko gdzieś pokryło sie, pozapadało w gąszcze... Pusto stało sie w lasach i na polach. Jeszcze tylko boginkom wolność niejaka ostała — ale i te mają swoje miejsca przykaźne, koło jazów i młak — nie wszędy mogą sie jawić. Co sie to nie poodmieniało za tak niedługi czas... Hej, hej — westchnął żalem skrytym. — Już ci oczu nie zadziwią — już ci serca nie wzdrygną pojawą... Przeszły, minęły — choć i bogi...
— Bezpieczniej teraz, ale puściej. Jakby sie ziemia wyludniła. Przyszła podmucha i zmietła je w zagłębia mroczne, w jamy, rozpady ziemne, w piekła, jako te liście z pagórków na późnej jesieni. Nie ostało sie żadne przeciw przemocy zwycięskiej. Natura też ich w tej niewoli musiała sie zmienić. Wszystkie pomniejsze siły stały sie złe, mściwe; mszczą sie też i na ludziach, ka mogą, choć ci nie winowaci ich upadku. Większe zasię, które miały berła władne — gdy im je odjęto, z godnością odeszły w mrok... Jedynie święta Marza poostała. No i Piorunowi nie odjęto ponoć włady, bo go słychować dotela. Co ze starym Jeszą, sam On raczy to wiedzieć. Mówią, że 
 
  
    
 


   
 
 

 


włada nad piekłami, nad którymi dawniej dzierżył władztwo Niega.
— Była ich spora gromadka: jak i bogów. Siła ludziom czynili. Był prócz JeszyŚwiętowita jakiś Jarowit czy Jarko; był gniewliwy wsze Swarog, ociec Swarożyca, który stał za jedno z Piorunem; był Radgość abo Rada, stwórca miłego ognia; był Lel, stryj boga, i Łada abo Polel, syn, który mieczem sprawy ładził; był Lelej abo Lelek, Opiekun stad; był Dażbog, dawca wszelakiego dobra; byli Ród i Rodzanića, ponoć najstarsi latami; była Dziedza, opiekunka, i Dziewa, pani wód i lasów..; Wszystko gdzieś w mrok się cofnęło. Hej, hej — westchnął, kryjomie — już sie nie przywrócicie. Los jest starszy nad bogów. Los to tak wszystko przemienia, przeodmienia...
Poczynają się mu ze mgły pamięci wydobywać zatonione obrazy, dziwnie kiedyś, jak serce doszeptuje, drogie, niby twarze mało spamiętane dzieci, we wczesnej wiośnie zmarłych. Albo też jako chwile beztroskiej młodości, których człowiek nigdy nie przeżałuje. Smęt latami narasta, niby oto ten glon porostów na drzewie: zielem się wierch, a spodem siwość. — Z wierchuś chojaśny, a w rzeczy dziad...— mógłby ci rzec, kto cię całego przebada. — Tak z drzewem. Tak i z człekiem.
I znowu żal, nie poznany sercem, przeszedł przez czoło jego, jako przechodzi cień obłoku przez rolę spopielała w słońcu.
Spojrzał na ziemię i niebo — wydały mu się zesmętniałe.
— Kiedy JeszaŚwiętywit panował, weselej jakoś 
 
  
    
 


   
 
 

 


było... Każda chwila dnia miała swoją właściwości swój walor i barwę, inną niż następna. Poranek ukazywał sie na wierchu nagi, w jasnych stręczystych włosach, jak chłopiec po kąpieli. — Świt oznajmiał sie długą, złotą surmą, jak archanioł.
O świtaniu schodziły Panny różowe na łąki w koszulkach ze mglanej przędzy — a gdy rumakom Słońca grzywy już poza wierchem wychodu lśniące widać było, brały sie za ręce i unosząc sie naprzeciw, w świetle powietrza tajały. — Przedpołuń znaczył sie tym, że pełgające w zdłużonych cieniach drzew Rosopije, dla mokrych, zielonych szat z barwą cieni równane, spijające wargami rosę z krawędzi światła, na klęczkach, dłońmi płaskimi o ziem wsparte, cofały się do kraju lasu, gdzie jak płaszcze porzucone, ciemniły sie koło pni przez dzień cały. Tak samo południe i popołudnie, śródwieczerz
i zmrok — wszystko sie czymsi oznaczało. I były chwile, nie ciąg jeden, który znużenie starości sprowadza.
Umęczony, spoczął na ćwiartce drzewa, leżącej obok wysokiego pnia, rozdartego w caliźnie na poły; daleko wokoło ścieliły się długie odstrzały i łupy. Oczy jego, na ziemi odpoczywające, zaraniły się o krwawe ostrza szczelin. Podniósł wzrok pytajny na krzyk skostniały pnia...
Przykiwnął głową litośnie.
— Tak, nie co insze. Piorun gniewliwy strzaskał.
Spojrzał ku błękitowi.
Ze serca dobyło się jakoby nucenie dziecka;
— Zły jest Piorun, a dobra jest Pogoda...
I zafrasował się. 
 
  
    
 


   
 
 

 


— Jeśliby i ją mieli wygnać ze ziemi, to... W końcu dodał:
— a nade wszystko miły Pokój...
Przez rozchyl drzew widać było w górze błękitny płat, jak łąkę albo jezioro. Niesły się po nim obłoczki pierzaste — podściel dla myśli ukojnych.
Miało się ku zachodowi, jak świadczyły szczeliny światła, przenikające przez ścianę pni.
Uciszenie przedzachodnie spłynęło z nieba ku ziemi. Z głębi puszczy donosiła się woń dziwna, poddająca się duszy znużonej jak skrzydła; niby kwiaty z cmentarza wieków lub dym z niewidzialnych kadzielnic, które ziemia na cześć bóstw dobrych, opiekuńczych, po dniu pogodnym spala.
W tym uciszeniu leśnym wyszły na jaw niewidnę dotąd głosy sikor i nikłych sikorek, pracujących niezmordowanie po drzewach. Zajęte bez wytchnienia, wciąż coś źwiędoliły, ni to sobie, ni komu. Ich te szepolenia na jedną wciąż nutę, najcieńszą, zdajały się jakby gęglenia igiełek. Dzwoniły w uszach, jak coś niecielesnego i — co dziwnym wobec ich pilności skrzętnej — jak znikomość.
Cicho, bezszelestnie przyszła zaduma do Cichorza i położyła dłoń swą na jego siwej głowie.
— Jak ono z tym wszystkim... Jaki ma walor praca tych sikorek w porówni z pracą człekową. Zbożnie sie biedzą: w nieustannym kręcie, śpiewajęcy. Abo i insze: pszczoły, mrowce — kielo ich ino jest stworzeń... Co sie to naugania, natrudzi, nazapobiega... A wszystko w ładzie, w beztroskości, jakby czuło jakąś mądrość niefrasobliwą, która do człeka nie doszła. 
 
  
    
 


   
 
 

 


— Życie... hej! życie... Jak ta puszcza, nieprzebadane. Ba, cóż, puszcza — tę można przeznać do gruntu po czasie. A tu sie żyje — przeżyje — i nic sie nie wie. Telo ino, jakby sie śniło, prześniło — to i owo, i tamto... I cóż z tego wszystkiego? Nadejdzie koniec, to tak, jakby sie stanęło na początku — w  nieświadomości i obawie.
— Patrzę na te stworzonka... myślę se: one coś czują — jakieś wskazanie boskie, którego nikto nie słyszał. Zapewne wonczas, gdy Bóg spoczywał na łące niebios po pracy i prześniwał treść życia, które stworzył — one, latając, to łażąc po trawie koło jego boskiej głowy, coś z tego wysłuchały; albo też Sam się ulitował ich małości i szepnął im słowo, którego największym ze stworzeń nie wyjawił. Jak bądź —
warto by śledzić ich drogi...
— Ale człek zhardział okrutnie... widzi mu sie, że wszystko na to, coby zdeptać; trawę stłamsić, bydło ujarzmić, zwierza zabić, las zniszczyć, ziemię całą na iment przeorać... A on — choć i las — umiałby mu coś powiedzieć...
— Patrzę na was, drzewa... I myślę, że wam to wszystko jedno, co ja tu sobie przy was ględzę. Przetrwacie... Nie ja was bedę ścinał. Koniec mój
sie przybliża. Ten zachód, spoza was czerwieniejący, powiada mi, że sie zachodzi w mrok... Nowego dnia nie zacznę. Przeżyłech ten wiek jak dzień — nie zawdy był pogodny — i pod ten wieczór smutek mnie przy was nachodzi... Tak czuję, widzi mi sie, że sie coś ważnego pominęło. Co by to miało być, nie pojmuję. Nikłe jest moje rozumienie. Telo wiem ze spraw życia, co i wy, drzewa... 
 
  
    
 


   
 
 

 


— Wiem, że słońce grzeje, że chmury przynoszą deszcz, że wiatr ma mocne skrzydła — że Pogoda jest dobrą, a Piorun zły — i że sie rośnie do czasu. To i wy wszystko czujecie sobą, może więcej... Coś mi sie widzi, że macie jakąś tajemnicę, którą sobie w najcichszych zwierzacie poszumach, a której ucho człowiecze niegodne słyszeć. W milczeniach waszych i szeptach coś sie kryje z wyroków przedwiecznych, wiadomych ino Bogu. Spokój wasz na wodzi, że z wiecznością macie sprawy. Możeście były uchem Prawdy, gdy raz na wieczność przelatywała ponad ziemią, by już nigdy nie wrócić. Milczenie wasze dało wam przedziwny szum jej lotu wysłuchać. Ludzie głośno o niej gadali — i nic sie im nie dało słyszeć. Żal przejął ich, gdy przeszła — i dotąd daremnie pragną jej nawrotu. Tak wej — gadanie, jak wszelki łoskot, płoszy...
— Wsłuchuję sie ja od lat w wasze te tajemnicze szumy — niekiedy widziało mi sie, że jużjuż jestem na krawędzi rozumienia — i oto oddech, łomot serca, przeszkodzą — abo strach porwie za włosy... Coś zawdy musi stanąć płotem. Na próżno nachylasz sie
jak nad przepaścią —— głucho tam i przepastnie
tylko. A to coś niepojęte, płochliwe, odnosi sie już daleko, jak ten puch mlaczu na powietrzu: ma niby siąść na ziemi — spada — a gdy sie zbliżysz, podrywa sie i odepchnięty twą bliskością, jakby podmuchem porywany, gaśnie. Gońże, człowieku, ułudę...
— Abo i gwiazdy... Kielo nocy i pod jakimi niebami... Sierpnie te białe, dzwoniące świerszczami, gdy on rój świetlików rozmnożą...
Przeniosły się w mgnieniu myśli jego w daleką, 
 
  
    
 


   
 
 

 


pozostawioną dziedzinę — ku złotym płatom zbóż, ku srebrzystym ścierniom, miedzom... Długo ponad nie krążyły.
— Wróg zajął... Niechajże dzierży, pokiel mu inszy nie wydrze. Ziem na to, coby ją zajmować — ale żeby pracą czyjąś...
Łza niewróconej krzywdy wybiegła na powiekę. Wysuszył ją dłonią i patrzył dalej za szlakiem kołujących myśli. Zatrzymały się nad mogiłą, przy drogach obcych...
— Nie przeniesłaś trudu wędrowania, gaździno ty moja wdzięczna... A byłoby nam teraz dobrze razem. Miałabyś i krowy dla uciechy ócz — i owce — i studnię blisko chałup... Nie doczkałaś...
Stanąwszy przy osiedlu myślą znużoną, opatrywał je uważnie, obchodził zewsząd— i widział, że nie wszystko jeszcze zagazdowane, jak należy. — Ogródek by sie zdał jaki... Żłób do napoju bydląt i do prania... Że lnem nie ma kto robić...
Nieznaczne zafrasowanie ogarnęło go jak mgła przędzielna i poczęło siąpić na serce troską i obawą.
— Jak ono to dalej bedzie... Mnie już lata dociężują — wnet przyjdzie mus odpocząć kany pod darnią... A ci sami we trój poostaną...
— Przydałoby sie jakoś uładzić pomiędzy nimi, póki mnie łaska boża i te nogi dzierżą...
Przychylił głowę niżej pod dłonią ciężką zadumy.
— Trza by pomyśleć o synowej... Prokop już roki ma... Mnie byłoby bezpieczniej ich odejść... Ino skąd tu co kany... Chybaby do tych Rusnaków na wschodzie, co hań sobótki palili...
Pokręcił białą głową w turbancji nieufnej. 
 
  
    
 


   
 
 

 


— Niełacwe to przewiady. Puszcza szeroka dzieli... Żeby Bóg kogo skąd... nadniósł szczęśliwie...
Przerwał nagle dumanie i pochylił się z żywością nad kielichem złotogłowiu, koło którego — ujrzał — pszczoła się kręciła.
— Ho, coż ty tu tak późno... Słonko nad górą, wieczór sie już przybliża... Musisz mieć ka niedaleko swoje osiedle. Nie próżno wrócisz, widzę... Podgardle zgrubiałe — na kolanach brzemiona wosku... Co sie to musiała okruszyna natrudzić...
Pszczoła zapuściła się między rozchylone wargi kwiecia, lecz prędko stamtąd wypadła z pobrzękiem, jakby wrogie co napotkała.
— Daremnie zwiódł cię kielich... Nie każdemu i kwiatu wierz... Ciekawych, ka też polecisz?
Wstał i z zajęciem śledził za jej lotem. Po czym, jakby do towarzysza za ramieniem postępującego, rzekł głośniej, niejako z przechwalą:
— Powiedziałech. Na wschodnią stronę — w ciszynę. Zajrzymy i my tam jeszcze. Może sie co nadarzy. Choć to już póżnawo...
Popatrzył w stronę zachodu, na szczeliny światła krwawiące spomiędzy pni.
— No, jakoś to bedzie. Las nas tu przecie nie straci... — uśmiechnął się przyjaźnie do mijanych drzew.
Przeszedłszy zwyźnienie nieznaczne, począł się opuszczać wschodnią stroną po spadzie gruntu połogim. Z paru miejsc dały się dojrzeć przez rozstęp drzew czerwieniejące w odblasku zachodu czubki wierchów dalekich lub cieniem już zasłonione skrawki bliższych uboczy. 
 
  
    
 


   
 
 

 


— Ka też moja dziatwa pasie? — zaturbował się z obyczaju. — Jużem ich dni kilka nie widział. I Prokop coś w puszczy dzieła, mało ku osiedlu schodzi... Zwierza trochę przepłoszył, że sie nie tak już gęsto nawija w tych stronach... Bezpieczniej teraz i w lesie.
Ujrzał się wreszcie w ciszynnych limierzach, prawie jak w dolinie. Zaczął pilniej przyglądać się drzewom. — Szedł z wolna po równym prawie dnie lasu i popatrywał po wysokich pniach w spodziewaniu ufnym, że tu natrafi wreszcie na długo szukane dobro i dzień zakończy pożytkiem.
Pogoda znowu przywróciła się jego myślom, jak przywraca się ułożonej w ład powierzchni stawu po zakłóceniu wietrznym. Przejmował w siebie, jak ta woda cicha, i błękit nieba przedwieczornego, i spokój drzew okolnych. Stał się znowu beztroskim Cichorzem, bartnikiem leśnym.
Ujął już stopami spory kęs tej rówiennej płaży, nic przecie oczom ciekawego nie dało się postarzec. Zmierzch obsiadał nieznacznie pod zwieńczeniami drzew, jak dym kadzielny. Okna sklepienne nieba, błękitne dotąd, jęły się rumienić od płonącego za wierchem zachodu.
— Po szczęściu... — szepnął sobie. — Późnawo już. Czas nie da dopatrzeć do końca limierzy. Trzeba by w inszy dzień... wyjść wcześniej z domu... nie bawić sie.,.
Począł się zaociągać, gdy wątpienie ociężyło mu nogi — przystawać co jakąś chwilę... Dumał zawrócić.
Lecz coś pchnęło go — nadzieja niedogasła czy 
 
  
    
 


   
 
 

 


przykrość wstająca zawodu — by jeszcze spróbował przepatrzeć ścian kilka, nim zmierzch na drzewa się opuści.
Nie opierając się temu, ruszył zwyczajnym krokiem, pozierał to tu, to tam — i na ziemię, bo grunt stawał się nierówny — naraz... zatrzymała go rzecz niepojęta. I wzdrygła.
U stóp — w dolince — leżał człowiek. Jakoby spał. Poznał w nim Daniela, syna...
Przemógł trwogę przypadłą do nóg, zeszedł prędko i nachylił się nad nim, by go obudzić. Wtedy poznał, że syn śpi w śmierci... Na złotym włosów wezgłowiu bieliło się to drogie oblicze, wyraźnie krzyczące prawdę straszną.
Roztworzyła się przed Cichorzem czarna na ziemi noc... Podniósł się bezwolnie, jakby go ktoś ujął pod pachy i postawił. Chwilę tak stał, mrugając dziwnie oczyma, jak kieby próbował wzroku w nagle spadłej ślepocie.
Za chwilę, jakby oświetlone w mroku, wysrebrzyło się wyraźnie przed nim ciało Daniela... Pobok ujrzał stawek krwi i pływający po nim, jako płomyk świecy, kwiat paproci...
Nic nie rozumiał. W bezradzie powlókł okiem po dolince, jakby pytał wszystkiego...
Coś znowu zaświeciło u stóp. Zatrzymał na tym oczy — i poznał nimi, że to sprzączka mosiężna, jaką Prokop zwykł był spinać koszulę na piersiach.
Podniósł ją i chwilę obracał w palcach, przyzierając się jej niby uważnie bardzo, a bez myśli. I dzierżąc wciąż w palcach sprzączkę ową, bez czucia i pamięci, jak by podczas snu do ręki włożoną, 
 
  
    
 


   
 
 

 


począł się z wolna bezwiednie oddalać, czymś jednym bardzo zajęty, do znaku w pracy jakiejś mroczniej zatopiony...
 
Cóż to za orszak dziwny
z głębi mroczystej wychodzi? 
Czy to Przywida zjawy?
czy Marzy sługi wysłanne? 
Czy krwi oczu bolesnych
ruchome w mroku odbicia? 
Naprzód jelenie idą,
o oczach lśniących jak studnie, 
O srebrnych, wielgich rogach,
jak buków rozniosłe konary; 
Wiozą zaprzęg przedziwny,
w paproć i kwiaty przybrany, 
Cały misternej próby,
o złotych z brzegu wymysłach. 
A tuż za onym wozem,
którego człowiek nie zdajał, 
Kroczą smukłe postacie
niewiast odzianych żałobą. 
Jedna pośrodku szczególnie
zdaje się bólem złamana: 
Wiodą ją siestry czułe,
w bezradzie patrzące ku ziemi, 
A ona, jak wiotka brzezina,
postacią przegibną się chyli. 
Sunie ten orszak żałobny,
przez ciszę lasu zmierzchnioną, 
 
  
    
 


   
 
 

 


Przez krwawą oświetl od zorzy,
przez ciemne smreków ulice; 
Mija mroczne polanki,
przez czarne przesuwa się gęstwie 
I dąży, dąży przed się
w przeuroczystym milczeniu... 
Aże się przed nim dolinka
z zamroków leśnych wyłoni, 
Gdzie stawek krwi się czerni
z kwiatem świecącym pośrodku, 
A pobok, jak brzask zgasły,
młodzieńcze ciało spoczywa... 
Stanęły zdumione jelenie —
strzymały koła zaprzęgu — 
Studniami wielkich swych oczu
na krwawe dzieło to patrzą... 
Otoczą niewiasty kołem
jasnego zewłok młodzieńca, 
A ta z nich, którą najbardziej
boleść okrutna przytłacza, 
Jak gałąź wichrem złamana
ku głowie złotej upada 
I kładąc, usta na czoło,
na oczy nie odemknione, 
Taki w milczeniu warg swych
ze serca wyrzuca lament: 
„O synu, losem ścigany!
cóż cię to złego spotkało? 
Czy cię zwierz napadł srogi?
czy Piorun ugodził cię strzałą? 
Czy we walce z kim drugim,
czy sam — bo pojąć nie mogę — 
 
  
    
 


   
 
 

 


Czy może w serca niewiedzy
jaką mściwą obraziłeś bogę?... 
Kąpiel brałam w krynicy,
kiedy leśne przyleciały Wieści, 
Że cię martwym znalazły,
że Podmuch twym włosem się pieści. 
Prędko zwołałam sługi
i po Cię, matka, przychodzę... 
Musiałeś czekać długo
i cierpieć w opuszczy swej srodze. 
Widzę kałużę krwawą...
Czy krew to drogiego ciała? 
I kwiat ten... Ach, już widzę,
jaka się zbrodnia tu stała... 
A mówiłam ci: strzeż się,
nie zrywaj kwiatu paproci... 
Dziecko nieusłuchliwe!
widzisz teraz, na co ci... 
Na jakie nieszczęście straszne,
już nie cofnięte wyrokiem. 
Światło ty moje jasne!
zabity zostałeś mrokiem. 
Już po tej ziemi słońca
nie będziesz stopą swą stąpał, 
Już się nie będziesz w południe
w pienistym potoku kąpał; 
Już wiatr nie będzie rozwiewał
twoich tych złotych pierścieni — 
Już nigdy — ach — 
nie opuścisz żałosnej krainy cieni. 
Poszedłeś rankiem na ziemię — 
i oto wracasz wieczorem, 
 
  
    
 


   
 
 

 


Z płaczem cię niosłam do ludzi —
z rozpaczą od nich cię biorę...
” To rzekłszy, poddała swe dłonie,
jak liście, pod jego ramiona, 
A niewiasty żałobne
wraz się ku ziemi przychylą 
I podejmą z tkliwością
przygasłe ciało młodzieńcze 
I do wozu je niosą —
tam je składają ostrożnie 
Na zielonej podścieli,
na miękkich liściach paproci. 
Busza orszak pogrzebny
drogą przez puszczę powrotną... 
Jelenie z wolna stąpają,
uroczystą powagą przejęte; 
Za wozem kroczą niewiasty
czarną, milczącą gromadką, 
Otaczając troskliwie
tę, która ozwała się matką... 
Niekiedy z mroku leśnego
kwiat się świecący wychyli, 
Któraś uszczknie go cicho
i na mary złociste położy. 
I sunie orszak żałobny
przez ciszę lasów zmroczniałą, 
Przez gmachy puszczy uśpione,
w coraz to głębszą noc... 
 
  
    
 


   
 
 

 


VII 
 
WALKA Z PUSZCZĄ
 
Prokop, gdy t o się stało, ruszył przed się w niepamięci o czasie i stronach słońca. Minął jedną ubocz, drugą — a kroki jego nabierały coraz prędszego pędu.
W zdumieniu trwożnym postrzegł, że puszcza zmieniła się w sobie. Do niepoznania wszystko się przeinaczyło. On, który nigdy lęku nie znał, począł się obzierać niespokojnie na wszystkie strony. Każdy wzrok czarny mroku spomiędzy drzew jął go przejmować trwogą.
Las mu się w oczach ludnił i zazwierzał gęsto.
Co jakiś moment — to się przewlekło coś schylonego poza ścianę pni, niby tchórzliwy szakal — ta się otarło bokiem o drzewa, jak dzika świnia — to, pomknęło spod nóg w gąszcz zmroczniały; ani wymiarkować kształtu.
Dziwnie cudaczne stwory jęły mu się ukazywać..
Poznał w trwodze, że to duchy leśne; bo ani do człowieka, ani do zwierza podobne.
Niektóre, wydało mu się, miały dzióby ptasie; insze znów lisie abo wilcze tutki, uszy kończyste jak rysie, zaś na dół człowieczy kształt; abo odmiennie: 
 
  
    
 


   
 
 

 


twarz człecza, a nogi i piersi sierścią porosłe, zwierzęce.
Wszędzie je napotykał, gdzie rzucił w pędzie okiem: przed sobą, za sobą i z boku. Wieszały się ponad nim na drzewach z grymasami pysków cudacznymi — wyprzedzały go, pędziły przed nim, koziołkując jak rozswawolone małpy — to uskakiwały za pnie i zaczajone, wywalały nań jęzory długie, gdy je mijał, abo śmiały się po cichu szydnym, obrzydłym śmiechem.
Szeptał mu zza ramienia stłumiony ojca głos:
— Bedą cię straszyć pyskami zwierzy... wodzić ponad urwiska, przepaście...
— Istnie tak — stwierdził tajemnie wzrok. Drżał cały we wnętrzu, ale się niósł odważnie
i udawał, że ich cale nie spostrzega.
Gdy który z onych duchów, śmielszy, wychylił się spoza pnia i zajrzał mu prosto w twarz szydzącym pyskiem, Prokop fałdował groźnie czoło, wpatrzony w mrok swej drogi, nie raczący nawet pojrzeć na zawadę — i duch się cofał, zgłupiały.
Tedy jęły się innego sposobu. Szły nań postrachem różnym, z których każdy wystarczyłby do zamiertwienia serca.
Oto pędzi nań z zasadzki, jak wilk zgłodniały — groźnie kłami białymi połyska... Na jeden skok, ostatni, przystaje — i stropiony jego postawą nie zlękłą, zawraca w gąszcz...
Oto znów skulił się w krótkim cieniu drzewa — wyraźnie czeka. Już obejść późno — ślepia jego świecą jak dwie głownie. Co to może być? Co uczy 
 
  
    
 


   
 
 

 


ni? — Pytania jak błyskawice przelatują. Niepewność dręczy. Gdybyż przejrzeć...
— Niech bedzie sam czart! — tnie śmiałość, strachem obłędna. I okazuje się, że z cienia już ów umknął za zbliżeniem się Prokopa.
To znowu stojąca poza pniem niewiadoma stwora poczyna róść w oczach do góry, olbrzymieć... Gdy Prokop nadchodzi, grzbiet jej czy czoło sięga już mroku sklepienia.
Minął w drżeniu i przeszedł.
Aliści poczynają mu się ukazywać w postaciach srogich zwierzy, świecą ku niemu ziskrzonymi oczami, kłapią nań ostrymi zębcami — a gdy go i to nie zawraca z drogi, poczynają mu pokazywać oblicza nigdy nie widziane, nie pomyślane nawet, niepojęte, od których dziwności strach w całe ciało przechodzi...
I to przemógł. Wtedy, jakby zmową porozumiane, ruszyły naraz ze wszystkich stron i hurmą lecą na niego...
— Czy las sie wali?
Przystanął. Postanęły i one — tłoczą się w ścisku poza pnie — podają sobie znaki — czekają...
Ruszył naprzód — to samo. Zerwał się szum, jakby sto orłów wraz do gąszcza wpadło.
Lecz już nie dbał na nic — biegł pędem i umknął z koła napaści.
Las przycichł. Zziajanemu widziało się, że odetchnie.
Wtedy najstraszniejsze, czego się najwięcej lękiem spodziewał, wyszło mu na oczy: 
 
  
    
 


   
 
 

 


Jeden z duchów ukazał mu w mroku, czy udał sam, twarz krzyczącą Daniela...
Żachnął się  Prokop i do bogów, groźne czoło podniósłszy, zawołał:
— Czemu mię dręczycie, okrutni, gdyście od wieków postanowili, że to sie ma stać? Kto kroki moje wiódł? Kto wolą moją kierował? Ja nie chciał. Sam nie wiem, jak to sie stało...
— Co sie stało? — zagadnęło go dobitnie z boku. Niby biczem, smagnięty tym pytaniem, rzucił się
przed siebie w las.
— Huź! Huź! — szczuły za nim duchy.
Do tej ciżby prześladowczej dołączył się i Mrok, który, wychodząc z głębi, ciskał mu się pod stopy ułudnymi pomosty i był jako zdradliwy oklepiec dla jego kroków. Nieraz poderwał mu nogi i szarpnął w dół zakryty — nieraz gałąź ostrą podstawił niby oszczep niewidoczny, o którą ranił kolana.
Jako zwierz dzienny, szczuty pod noc, biegł Prokop na oślep w coraz gęstsze cienie lasu. Bezmyśl tej drogiucieczki mrokczyła mu do reszty oczy i mózg, iż mało już rozeznawał zmysłami siebie i mijane wokół rzeczy, jakby w ciężkim, majacznym śnie ten trud nadmierny, a tak już mało i odczuwany, czynił. To wiedział — bo to tliło się w nim jak niedopał watry pod popiołem — że musi gdzieś, ku jakiemuś końcu dojść... Czy na kraj puszczy?... Czy na brzeg jakich wód?... Czy na krawędź wszystkiego życia?... Byle jak najdalej, jak najdalej od siebie i od tych psów szczujących.
Potracił duchy zajadłe, poostawił je daleko za sobą, jednak nie ustawał w pędzie, obawiając się, że 
 
  
    
 


   
 
 

 


każda chwila wytchnienia znowu je może nadnieść, ścigające. Bo że nie ustaną w pościgu, czuł strachem zdrętwiałego serca i jeno posłuchiwał, rychło się za nim w trzasku gałęzi odezwią.
Jeden Mrok dotrzymywał mu uparcie kroku. Nieraz widniejsza przestrzeń przerzedzi albo szarzejąca spoza drzew polanka złudziły Prokopa, iż radował się potajemnie w sercu, że wyjdzie na jakieś światło, że prześladowcy się straci z pilnych oczów; lecz gdy wyszedł na polankę, ten już czekał zwinięty u pni naprzeciw, czaił się w kraju lub wyciągał ku niemu łapy kosmate z głębi leśnej. — Teraz Prokop całą przemyślność ku temu kierował, aby omylić jego czujność. Rzucał się niespodzianie w bok między leśne ściany, pomykał kurytarzami krętymi — cicho omijał kępy drzew — przeskakiwał wgłębienia i wyrwy, w których ten się czaił, i przenosił się po wydmach piaru jako jeleń.
Mrok nie dawał się zmylić. Choć nie pędził pobok blisko, a jeno ścianami lasu, wgłębieniami, zniżony, że jeno grzbiet mu uznać było — wciąż uprzedzał Prokopa i troił się, dziesięcił, setnił — wszędy obecnym był, gdzie Prokop kroki obrócił.
Zrozumiał w końcu, że ten go już nie odstąpi.
Chytrość mu doradziła szeptem, by go jakim pochlebnym słowem ulegował. Więc, napotkawszy go, rzekł mu życzliwie:
— Tyś mój brat... Obaśmy na jednej drodze.
Lecz słowa te nie odmieniły wrogiego wejrzenia Mroku.
Tedy wściekłość wstała w nim z bezrady — myśl nieodparta: — zabić!... 
 
  
    
 


   
 
 

 


Świecąc po ziemi gniewem oczu, schylał się po nałamane wichrem sęki i ciskał je z rozmachem, jak groty, w czarny łeb, gdzie go dojrzał. Lecz jakby w otchłań prał pociski. Nic nie sprawiały. Nic nie jękło — nic nawet nie zaskowyczało. Po każdym razie Mrok wyszkliwał ku niemu oczy przepastne — jemu zdawało się, że szydzące.
Wściekłość tym większa w nim rosła.
— Och, żeby móc dosięgnąć!...
Wyszukiwał gałęzie długie, drzewce i rzucał się, niby z kopią na smoka. Godził we włochatą pierś, to w gardziel — a uderzywszy, czuł, że próżnię przeszywa...
W momencie pewnym zauważył przez krwawą mgłę ócz, iże Mrok uchodzi przed nim... Nie odwraca czarnych ślepiów, a cofa się w głąb leśną...
Spostrzegłszy to, drgnął otuchą i biegł z zamierzonym oszczepem...
Naraz zachwiał się, jakby w mur czołem uderzył — przystanął — ramienia nawet z zamachu nie zdołał opuścić.
Oto wyjawił mu się z gąszcza orszak dziwny... Jelenie o wielkich rogach... wóz w kwiatach... postacie żałobne niewiast...
— Czyj to pogrzeb?... — spytał lęk.
W odpowiedzi jakby dłoń niewidoczna, czy powiew, kwiatów uchyliła na wozie — wysrebrzyło się, wsparte na zagłowiu paproci, blade oblicze Daniela...
Krzyk wypadł z piersi Prokopa.
Orszak stanął. Niewiasty zwracają zdziwione oczy 
 
  
    
 


   
 
 

 


ku niemu. A jedna z nich podnosi rękę... Groźna, jak noc bez gwiazd...
— Och, uciec!
Ruch nakaźny wstrzymuje — gniotą słowa...
 
Przeklęty bądź, łamiący się z Mrokiem,
Zabójco mojego syna.
Niechaj ci wszystko, na co rzucisz okiem,
Tę zbrodnię wypomina.
Niechaj ci dzień stanie się kaźnią,
Noc otchłanią —
Niechaj cię cienie ogrodzą bojaźnią,
A światła ranią.
Niech cię zabija srogą męką
Słoneczna spieka —
A gdy po napój sięgniesz ręką,
Niech woda przed tobą ucieka!
Niech każde drzewo, każdy krzew
Ruszy na ciebie zagładą —
Iżeś śmiał rozlać bratnią krew...
Przeklinam cię mą władą!!
 
Przeszedł orszak.
Prokop stał, zamiertwiały. Jak skały staczane z góry, zwaliły się nań ciężkie słowa przekleństw. Długo nie mógł głowy, przybitej ku piersiom, ku cetynie drzew unieść. Pojrzy wreszcie — i nie może rozeznać, gdzie jest, w jakich przedsieniach piekła... Potoczy okiem zlęknionym naokół — i widzi: wszystko przeinaczone w kształtach, groźne i wyraźnie przeciw niemu wrogie... W miejscu sucharów sęka 
 
  
    
 


   
 
 

 


tych widzi ptaki jakieś olbrzymie, żurawce, o długich, ostrych dzióbach, zamierzonych nań z wysoka jak dzidy. Tam oto, pomyślałbyś, drzewa pochylone, a to sępy przysiadłe, niewiada skąd zleciałe; pazdurami skały obejmują — skrzydła na pozór konarów spuściły — szyje ich nagie, schylone — potworne, kabłączne nosy... Rzekomo drzemią, a oczami zmrużonymi patrzą — czekają na ścierw...
— Uu! — zawył bezgłośnie. Przeniknął go strach do kości.
A tam — potwory jakieś o stu łapach... Czemu się nie ruszają? By je z kształtu wziąć za drzewne wykroty. Istnie taki mają pozór. Ale jego, Prokopa, nie zmylą...
Wszędy, gdzie się obróci, widzi stwory wrogie: zwierze przyczajone do skoku, niby to jałowce — to rosnące gdzieś w górę, by go samym strachem zgnieść — to insze...
Cały las przediablił się i idzie nań zagładą...
Prokop, zrazu lękiem osłabły, osatał się wnet.
— Niechby całe piekło!... Któż jeszcze — kto naprzeciw?! Niech wszystko stanie, do walki!... Niech i bogi!... Wy — diabły... Ino wprost — czołem do czoła!...
Rzucił się mężnie naprzeciw. Zraniony w pierś sękami, nie cofnął się, lecz począł je kruszyć pięściami, niby żelaznymi młoty — w przekonaniu, iż kły srogie potwora, godzące nań, kruszy... Potwór bronił się łapskami, chwytał go pazdurami za nogi, za ręce. Lecz i łapy, odłamane, padły. Ostał ino sam kadłub, który Prokop rozeznał jako kłodę drzewną. Nie złudziło go to, bowiem przeznał już moc diabel 
 
  
    
 


   
 
 

 


skich czarów. Że jednak natrafił na kamienny opór, pominął i skoczył dalej.
Miał przed sobą ptaszysko olbrzymie, na jednej stojące nodze. Szarpnął za tą piszczel. Ani drgnie. Jak gdyby w ziemię wrosła.
— Ja cię tu ruszę — zaklął.
Wziął ją w żeleźce dłoni, począł chwierutać siłą, w końcu nagiąwszy mocą ku sobie, wyważył. Spadło ptaszysko z szumem i jękiem rozgłośnym, omal iże go nie przysiadło. Pojrzy Prokop — a tu skrzydła, odłamane, leżą — gnaty poprzetrącane... Zaśmiał się we krwi zwycięsko i dalej szedł przebojem...
Kruszył nastawione rakwy — łamał szczęki skostniałe — przetrącał potworne łapy — wydzierał z miazgą szpony ostre — przewracał, burzył zawady chytrze grodzone i szedł, jak młyniec pchnięty wichrem, jako ten płomieńgryf skrzydlaty o lwich stu łapach...
Przylękły się diabelskie stwory i częstokroć za jego zbliżeniem przybierały pozór i kształty niewinne.
Oto zwierze kudłate... gdy je postrzegł i rzucił się ku nim, te w mig się w drzewa, cetyną uwełnione, przemieniły.
To znowu zalazł mu przed oczy pokorny dziadek leśny, o łzawych oczach ciekących, o brodzie siwej, do ziemi prawie spadającej...
Nie dał się Prokop zwieść. Szarpnął za brodę raz i drugi — okazało się, że była z porostów siwych przyprawiona. Ten, widząc, że go odkryto, przemienił się w pień. Nie uszedł jednak śmierci. 
 
  
    
 


   
 
 

 


Prokop już niczemu, nijakim kształtom nie dowierzał. Obalał pnie zbutwiałe — wykracał twarde suchary — darł gałęzie, cetynę z drzew — rozłupywał na poły wykroty — rozbijał leżące kłody — deptał ich próchno — niszczył, tarasił wszystko, co mu stanęło przeciwem. Pracował strasznie.
Ulice za nim się czyniły — wyręby, place, ku niebu mrocznemu otwarte...
W miarę jak mocarzył się z tym wszystkim, rosła jego siła — widziało się, że wnet las pocznie z kraja walić — stanie się jako Piorun sam lub Wicher, jego pomocnik. Już o ciało nic nie dbał, nie czuł ran, krwi ciekącej — stał się jeno siłą, przez ciemne potęgi miotaną.
Miotał się w gmaszyskach puszczy i przedzierał się przez gąszcze — istnie krwawy płomień, coraz nowymi zwycięstwy sycony.
Zatrzymało go światło roztoki: fale spienione, skaczące z rozhukiem...
Podejrzliwie wpatrywał się w ich pościg szalony.
— Coś strasznego stało sie, że oszalały — poddał mu jakiś szept w huku słyszany: — Patrz... stamtąd lecą...
— Skąd lecą? — spytał Strach, dźwigając łeb kudłaty...
Prokopa przerażenie ogarnęło. Przecież go zabił — po dziesięćkroć zabił Strach — a on łeb dźwiga... Coś w przelocie szepnęło:
— Skoczyć między te fale... uciekać z nimi... uciec!...
— Tchórzliwy daniel — zadrwił głos inny. 
 
  
    
 


   
 
 

 


— Kto wyrzekł: Daniel?! — ryknął Prokop, patrząc groźnie naokół.
Otaczały go zewsząd wrogie postacie — cały ich las... Zwłaszcza te za wodą — wyraźnie gotują się nań... do skoku.
Nie czekał w zawziętości, lecz uprzedzając je, przechybnął ponad fale i rzucił się w las, gotów walczyć ze wszystkim do ostatka.
 
 
Wiele dni Prokop walczył z puszczą.
Po stokroć odepchnięty, raniony, nie ustawał. Zawściekał się tym srodzej. Czuł, że to walka na śmierć i życie, ostatnia. Abo on zmoże i przejdzie — abo puszcza go pochłonie.
Puszcza też jakoby to samo we walce czuła — i nie ważyła sobie lekce przeciwnika. Stanęła przeciw w całym swym uzbroju, ze wszystką mocą, tajnie dotąd w zapadach mrocznych skrywaną. Wywiedła hufce niezłomne, które już w stu burzach były i widziały Pioruna w ogniach, oko w oko. Stały ściśnięte, ramię do ramienia — dziesiąte, setne, tysiączne... Przedzielały je rowy, szańce, groble oślizgłe, moczarzyska...
Wieleż razy Prokop wpadł w doły zdradliwe na ostrza sęków! to zagrzązł w młaki, w topiele błotne, z których ledwie się trudem rozpaczy wydobył... Ziemia, sprzymierzona z puszczą, chciała go wciągnąć w lochy swe nieodemknione.
Wieleż razy był na mieczach wrogów, wiele razy 
 
  
    
 


   
 
 

 


natknął się na nastawione kopie, rozdarł miąższ ciała na ostrzach!...
Lecz nie ustawał we walce. Ciskał się piersią ku żelaznym hufcom, jak fala wściekła ku skałom. Odpadał i znów się rzucał, aż do krwawej piany warg, aż do oślepnięcia krwią...
Wyrastały przed nim, jakby spod zaklęcia, potęgą ciemną na jaw wystawiane: grodziska jakieś — zamki obronne — twierdze... Wyraźnie przez krew oczu rozpoznawał mury — ostre brony bram— wały zjeżone kołami — palisady...
Zdobywał je w okrutnym trudzie — przebiegał ciemne ich wnętrza, pełne wołających strachów — i dalej pędził zdobywać...
W ogniu tej walki zaciętej wydychał od przerażeń spoczynków. Bowiem gdy, ciałem domęczony, padł na ziemię, by wytchnąć — siły, ze krwią upłynione, wilgocią ziemi okrzepić — zaraz pojawiały się dręczące stworzyska.
To bóg koźlonogi, szyderca, który trop w trop biegł za nim, cieniami drzew zasłaniany, nie bojąc się upadłego, podchodził blisko, siadał na zadzie włochatym i grał palcami na nosie abo wykrzywiał różnymi grymasami swą capią gębę, wyraźnie szydził z jego tej niemocy.
To stwory jakieś nieczyste, na poły zwierze, wilkołaki, wysuwały się z cienia i krążyły wokół leżącego z zamiarami nieprzeznanymi. To wreszcie insze...
Nie miała doba chwili wolnej od tych złych mocy. I każde miały z osobna godziny swoje — swoje prawo. 
 
  
    
 


   
 
 

 


O zmierzchu ćmy szare zlatywały z gałęzi i obsiadały go jak sowy. Gdy zdołał oczy na bok zwrócić, widział je przykucnięte, pootulane, na coś nieodwołalnego w drzemce pozornej czekające...
Później wyłaziły zmory zza progu cienia... Małe, osobliwe stworzenia, różnych kształtów: to ptaki o kocich łapach, to kuny o nosach ptasich, to do świstaków podobne, z uszkami nietoperzy... Gramoliły się, gdzie które mogło — na stopy leżącego, na kolana, na dłoń opadłą, na ramię... Członki za ich przysiadem — jak by głazami przycisnął... Ani poruszyć nimi, ani drgnąć. Czuł, że gdy które pierś mu przysiądzie, już po nim; serce ustanie drgać.
Za czym Mrok przystępował i na obezwładnionego wwalał się całym ciężarem, kosmatymi, niedźwiedzimi łapy szukając szyi, gdzie dech ze serca się schronił...
Tedy Prokop, zebrawszy siły ostatek, raptownym podrzutem ciała wyrywał się spod tego przysiadu — a stwory, widząc go ożyłym, pierzchały w popłochu w gąszcz leśną...
Wiele dni Prokop walczył z puszczą, a końca nie widać było. Czuł, że siły w nim gasną, a puszcza jakby rosła w moc. Rozpacz nim poczęła władnąć i zastępować utratę sił. Przedsiębrał szalone zamachy — rzucał się jeden z dłońmi na niezdobyte warownie i zdobywał je — lecz począł w sobie czuć klęskę... Tedy odczuwać począł i rany ciała.
A straszne to ciało jego było. Porozrywane, pasmami krwawymi wiszące, zdawało się — w pióra 
 
  
    
 


   
 
 

 


czerwone ubrane. Na piersiach i ramionach rany otwarte, głębokie, przez które duch kości patrzał. Z dniem każdym upływały w potoczkach krwi siły. Rozpacz już nie zdołała ich zastąpić sobą.
A wytchnienia nie mógł dojść... Gdy legł o zmierzchu na mchu — Mrok tłoczył się na piersi łapami. Gdy o świtaniu schował się w gąszcz i siadł pod drzewem, skulony — bógłucznik wypatrzył go przez szczeliny leśne i szył w niego ognistymi strzały...
Zerwał się jeszcze na ostatni bój. Duchy przed nim cofały się, gdy szedł tak przez puszczę, straszny, świecący krwią. Łamał zapory — gruchotał przeszkody — piersią roztrącał zbijające się naprzeciw hufce — i walczył, walczył ostatnimi siły — aż padł pod bramą twierdzy niedobytej. Powstać już ciało nie było udolne. Płomień w nim zgasł.
Mrok tryumfalnie wwalił się na piersi krwawe.
Puszcza przemogła. 
 
  
    
 


   
 
 

 


VIII 
 
PŁACZ JEWKI
 
Jewka nie mogła doczekać się braci. Już od dnia, jak się stracili, wiele świtań i zmierzchów minęło — już ognisty wóz Swaroga, coraz mniejszą po niebie zataczając drogę, oddalił się znacznie i tylko na krótko ukazywał się, co dnia mniej świecący, na szlakach swoich łońskich nad południowym skłonem — już drzewa puszczy liściaste miały czas postroić się w przedzgonne barwy jesieni — a ich nie widać.
Zrazu myślała, że Daniel z wołmi poszedł w inszą stronę, a Prokop gdzieś w zapadach puszczy poluje; lecz gdy woły przyszły po dniach ku osiedlu same i jakieś dziwnie w oczach zestrachane, trwoga ją przeczuć niedobrych przejęła. Upewniła się zaś w tych przeczuciach, i już lęk serce jej owładnął, gdy spojrzała baczniej na ojca.
Plątał się koło osiedla i coś bezustannie zrabiał — lecz wszystko, co czynił, nie miało powiązania z rozumem. Twarz miał zmienioną — ziemistą, szarą — z jakąś martwotą w niej zastygłą. Oczy też nie patrzyły, choć rozwarte, na nic, jeno w jakiś punkt bliski na wewnątrz. Jakby sen ciężki spadł na niego: 
 
  
    
 


   
 
 

 


w którym ciało chodzi, coś zrabia bez wiedzy woli, a duch czymś strasznym zajęty...
O synów, choć dni szły, nie zapytał. Woły przyszły same, to je uwiązał i zaniósł im w garści mchu. Ona też nie miała odwagi pytać — w obawie, by czegoś strasznego nie usłyszeć. Miała uczucienadzieję, że i ona śni, że wszystko to pryśnie, gdy się zjawią...
Lecz dni szły — a o nich wieści żadnej.
Błąkając się po lesie z owcami, często stawała w bezruchu, zatrzymywała dech w piersi i posyłała na zwiady wszystek słuch duszy i ciała — w nadziei, coraz słabszej, że coś, jakieś by echo najlżejsze, wieszczące o nich, zasłyszy... Lecz tylko czas się przelewał szumem w ciszy puszczy.
Niepokój, trwoga, w końcu rozpacz beznadziei wzbierały męką w jej piersi i coraz częściej wybuchały nieutulonym płaczem. W żałości swej niewypłakanej zwracała się pytaniami i skargą serca do wszystkiego, co ją otaczało...
 
— Wy doliny, wy góry, wy lasy, 
Wy szumiące roztoki, 
Wy lecące hań w górze obłoki, 
Których się wełna bieli — 
Powiedzcie, zaklinam was, 
Ka sie moi bracia popodzieli?
 
Dni lecą i tygodnie —
Już woda z tych potoków
Do morza dopłynęła —
Już jesień — powietrze chłodnie — 
 
  
    
 


   
 
 

 


A ich nie ma... Wieść o nich zginęła...
Próżno ich sercem, oczami wyzieram —
Próżno z tych leśnych wyzieram ich mroków.,
Na jakiej patrzeć ich drodze?
Poszli i ślad zatarli.
Czyby, w puszczą wciągnięci, pomarli?...
Z trwogi już prawie zamieram,
Tęsknotą od zmysłów odchodzę...
 
Wy wierchy, 
Wy wielowidzące, 
Które patrzycie z wysoka, 
Które widzicie słonko zachodzące, 
Gdy tu na dole pomroka — 
Wy przywierzchnie jedlice, 
Wy harne,
W których się głowach gnieżdżują orlice, 
Wy pnie wysokie, sucharne, 
Wy, co was groty Pioruna strzaskały, 
Co wam serca zraniło strzał okrutnych
[ostrze —
Powiedzcie, zdradźcie siostrze, 
Czyście moich bratów nie widziały?...
 
Wy drzewa,
Wy wszystkowiedzące,
Którym ze światów wiatr słyny przewiewa,
łże jesteście w swej szumiącej mowie
Jak arfy wszystko grające,
Jak dziwne jakieś opowieści —
Powiedzcie, dajcie wieści,
Ka podzieli sie moi bratowie? 
 
  
    
 


   
 
 

 


Ty, paproci,
Rosnąca kępami,
Którą już zwarzył śmierci oddech rdzawy —
Wy trawy,
Które wiew jesienny złoci —
Wy pożółkniałe młaki,
Wy kamienie, wy skały,
Ściemniałe moimi łzami —
Powiedzcie, dajcie znaki,
Czyście bratów przechodzących nie widziały?
 
Jeden był jasny jak świt,
Oczy miał błękitne, duże,
Iście jak nieba trok,
Włosy złote,
Lica jako spłomienione róże —
Drugi zaś był jak posępny zmrok
I wejrzenie podobne miał chmurze...
 
Widzę ich przez tęsknotę,
Nieraz śniąca,
Jak idą hań uboczą...
Ten sie jak baranek bieli,
A tego cienie mroczą...
O pustko po nich głębiejąca!
Ka sie podzieli?
 
Czy zabłąkali sie w knieje, 
W zdradliwe jakie zapady? 
Czy może za puszczy krańce 
Poszli na zwiady? 
Czy ich za czyje przewiny 
 
  
    
 


   
 
 

 


Śmiercią skarały bogi?
Czy ich Mrok wciągnął w swe zamki?
Czy ich zwierz pożarł srogi?
 
Przecieżby ślad, by echo... 
Na próżno sie wsłuchuję — 
Na próżno wołam w boleści — 
Na próżno pytam wszystkiego — 
Znikąd nijakiej wieści...
 
Znikąd nadziei martwej głosu, 
Wszystko naokół milczy. 
Jeden ten dzięcioł gdzieś tam kluje... 
O, żeby mię był napotkał mur wilczy, 
Nim tego doszłach losu!...
 
Już ich nie ma, to czuję...
 
Las powiedzieć sie boi, 
Ale widzę, nieszczęsna, 
W jakiej żałobie stoi...
 
Te trawy — te pożółkłe skrzeki —
Na poły umarłe liście —
To samo świadczą iście...
Że dwa moje braty śpią na wieki.
 
Czy rozumiesz ty, skało?... Na wieki!!
 
Już ich nie ma — i nigdy, nigdy nie powrócą, 
Nigdy nie wyjdą z tych leśnych omroczy — 
Nigdy hukaniem lasów nie zakłócą — 
Nigdy ich moje już nie ujrzą oczy. 
 
  
    
 


   
 
 

 


Zamknięta wieczyście brama...
O straszny, o okrutny losie!... 
Jakże ja teraz sama...
 
Kany sie moje serce 
Przed grozą pustki zachroni? 
Kto mi da biednej opiekę? 
Kto mnie obroni?
 
Pod jaką skryję sie strzechę? 
Pod czyją ukojną rękę? 
Kto mi da jaką pociechę? 
Kto mi umniejszy tę mękę?
 
Ojca litośni bogowie 
Zamkli jak skarb Sezama, 
Mgłą odgrodzili od świata — 
Jakże ja jedna sama...
Skarżę się wam, wy drzewa, 
Które szumicie nade mną ukojem 
Wy wielgie, siostrzane sośnie, 
Które żałoba odziewa — 
Wy skały, wy liście, wy wrzosy, 
Które patrzycie niemo na me losy 
Jakże to tak można bezlitośnie...
 
Dwóch inom bratów miała,
I tych mi puszcza zabrała...
Skarżę się tobie, wodo — wodo — 
Która widzisz mą urodę młodą.,. 
 
  
    
 


   
 
 

 


Na co bedę kwitła, róża dzika, 
Na co bedę te włosy gładziła? 
Na co mi tych kwiatów u stanika? 
Na co sie bedę stroiła? 
Już mnie moje braty nie uwidzą...
 
Czy ja im była zagubą? 
Czy ja im była zatratą? 
Czy oni skroś mnie zginęli? 
Czy Prowe skarał ich za to —
 
Lesie! lesie! — lesie ciemny!
Już mnie moje braty nie nawiedzą.
 
Już mi nie wyniesą jeść do lasu — 
Już mi nie pomogą zganiać owiec — 
Już nie wyjdą ku mnie do szałasu — 
Ani staną we trój przy podoju.
 
Już nie bedzie mnie miał kto litować — 
Ani pomóc w pracach na oborze — 
Ani wody ze stągwi naczerpać — 
Już mi więcy Prokop nie pomoże.
 
Kto mie bedzie woził na kołach? 
Kto mi wiewiórkę przyniesie? 
Kto mie bedzie bawił w komorze? 
O lesie! lesie! lesie!
 
Już na tę polanę widną
Nie wyjdzie Daniel pasęcy, 
 
  
    
 


   
 
 

 


Już sie hań nie zazłoci, 
Już go nie ujrzą więcy.
 
Wy ubocze,
Tylekroć przez nas ośpiewane,
Że wszystkie śpiewki wam znane,
Każdemu z osobna drzewu —
Już nie usłyszycie więcy jego śpiewu.
 
Polana pusta...
Powędrował pasterz w kraj daleki —
Zamknęły sie te dzwoniące usta
Na wieki!...
Może je ziemia już gniecie...
Te oczy drogie, te lica
Może już ssie Martwica?!
O męko! O świecie! świecie!
Każeście byli wy, bogi,
Żeście nie uchronili?
Chyba, żeście wy wrogi —
Żeście sami zabili...
Każeś Ty była, MatkoDziedzo?
Czy stało sie to za Twą wiedzą?
 
Czemu mi serce nawodzi, 
Że to sie stać musiało? 
Czemu wy, drzewa, coś kryjecie? 
Czemu sępniejesz, ty skało?
 
Czemu ty, uwiędła paproci, 
Zachodzisz mi na oczy 
Śmiertelną rdzą?... 
 
  
    
 


   
 
 

 


Jesza!!... kwiat świecący we środku — 
Zwalany krwią?!
 
Świat sie mroczy...
 
 
O ja po stokroć, stokroć nieszczęśliwa! 
O, po cóżem sie na ten świat rodziła! 
O, czemużem między nimi jedna była! 
O, czemuż sie ta uroda moja nie spaliła!...
 
Wolej by mi było leżeć mławą, 
Wolej by mi było być tą trawą, 
Tą spaloną, przez tchę mrozu ostrą, 
Niźli stanąć między nimi siostrą...
 
O, czemużem ich pchnęła, o nieszczęsna, 
Tym podszepniętym przez czarty wyrokiem! 
Jakże ja mogła dopuścić tej zbrodni! 
Jakże ja mogła, zaślepła, uwierzyć, 
Że Dzień nie skłóci sie z Mrokiem!
 
Bracia dwa rodni... 
O niewrócona godzino! 
O czasie niecofniony! 
O wino moja, przewino!
 
Płaczcie wy ze mną, o skały! o drzewa!
Płaczcie łzami krwawymi —
Już nie ma dla mnie spokoju,
Już nie ma dla mnie kąta — na ziemi. 
 
  
    
 


   
 
 

 


Ka sie podzieję?
Ka zwrócę błędne kroki?
Jak teraz na osiedle?...
Tu i tam strach —
Bratów rodzonych krew sie leje —
 
Tu i tam mroki...
O, schrońcie mię, wy jedle! 
O, przyjmijcie mię, smreki! 
O wy, buków rozniosłe konary, 
Dajcie mi dach litosny! 
Nie karzcie wy mnie przecie, 
Gdy los ten bezlitosny 
Odepchnął mnie na wieki ——
 
O świecie! świecie! świecie!
 
 
Przypadała do drzew, obejmowała ich pnie ramionami, jak dziecko małe rodziców... Aże ją płacz i ból okrutny na ziemię ku ich stopom rzucił.
Wzruszył się las.
Jedle wzdychały nad nią wysokogłęboko:
— Oooch — wieki —— wago wieczysta ——
tchnienie losu — ooch —
Smreki zasię szumiały:
— Ciich... zachowaj sen... zachowaj... sen... ciich... A buki szeleściły:
— Ucisz sie, ucisz, ucisz, ucisz... 
 
  
    
 


