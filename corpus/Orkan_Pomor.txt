
Orkan Władysław
POMÓR


ZŁE ROKI.
 
Było to w czasie, kiedy Pomsta przeszła po dworach i ostawiła za sobą: powytłukane okna, porozbijane sprzęty, pootwierane stodoły, a gdzieniegdzie spaleniska abo i trupy. Strach było patrzeć na to zniszczenie okrutne. Widziało się: jakiś duch zatraty dmuchnął piekielną siarką po pałacach. I nie było jednego dworu na znanym obszarze kraju, któryby od tej podmuchy ocalał. Wszystkie stały, jeśli nie rozwalone, w zaniszczeniu — i podawały czoła do upadku. Gdzieniegdzie mur jeno sterczał abo komin wysoki nad ziemią, a reszta się już rozsypała i zalegała miejsce pokoi dawnych kupą gruzów. Tu i ówdzie jeszcze pałac się odzierżył, ale powywalane drzwi i powybijane okna świadczyły dość wyraźnie, że ludzi w nim niema. I stały te pałace w opuszczeniu smutnem, patrzały ku wsiom swoim otworami okien — skąd dawniej szły strach i groza, teraz wiała pustka... Stały, jak te grobowce ludzkiej pychy, po których wojna przeszła i łupieżcy rozwalili je, aby wydobyć bogactwa na trupach zachowane.
Były tam bogactwa, były — ale nikto ich z ludzi nie widział... I nie wiadomo, gdzie się popodziały. Tak, 
jakby w ziemię wsiąkły... Bo i panowie ich nie zdołali unieść — i w chałupach ich nie widać było. Ba! W chałupach... sto razy przykrzejsza nędza zagnieździła się, niż przedtem.
Nastały roki złe...
Zaraz w pierwszem lecie po rabunku zboża pohybły na polach, a gdy nadeszły żniwa, to nie było wyraźnie co zbierać. A ludzie wsiali na wiesnę więcej, niż po insze roki; bo choć niejeden nie miał na tyle w sąsieku, to podczas rabunku przybrał z pańskiego gumna i wsiał sporo. Ale, widać, pańskiemu zbożu nie udało się na chłopskich gruntach, nie chciało nijak uróść, a jeszcze przykładem swoim popsuło to insze, co już było wzwyczajone do jałowej ziemi, abo też, kto wie — może taki czas był, taka kara. Bo co się to zboża naosypało podczas rabunku po drogach! Deptano po niem, jak po piasku. Pan Bóg musiał i to widzieć... To też zapłaciło się przy żniwach. Nie było co zbierać. A skoro przyszło do omłocki, to nie było co i widzieć... Mało co ziarnek się dostało, a i te nikły w oczach prawie; w żadnem nie było duszy. Na dopłatek ziemniaki poczęły się psuć na zagonach, i gdy nadeszło kopanie — z połowę blisko okazało się zgniłych, reszta drobiazg, nie większy od przepiórczych jaj. To była wszystka żywność, jaką naród na zimę z pól zebrał. Poczęły się też dni przesmutne, po których ludzie, jak po urwisku pochyłem staczali się w przepaść nędzy coraz to czarniejszą...
Tak się poczęły złe roki.
Z początku ludzie jeszcze się jakoś krzepili, jeszcze 
się ratowali w tej nadziei, że Bóg zwróci na ziemię litościwe oczy, i że ta nędza się skończy. Ale skoro następny rok jeszcze większy przyniósł nieurodzaj, skoro ludzie nic prawie nie zebrali z pól, wtedy już potracili ostatnią nadzieję, i każdy stał się w sercu gorszym, na swoją i drugich przyszłość z rozpaczy zobojętniałym.
Wtedy to zdarzyło się, iż niejeden samotny człek ostawił wiatrom ojcowiznę swoją i poszedł we świat daleki, a zdarzyło się znowu, iż paru zasobniejszych, co mieli jeszcze ziarno z roków urodzaju, ponabywało grunta całe za parę korców zboża — ziemi nikto nie cenił, odkąd przestała rodzić. Tak, jak żeby zły urok szatan na nią rzucił. Co kto wsiał — nie urosło, co kto wsadził — zgniło. Przyszło kopanie, to kilkoro cały dzień boży kopało, a na wieczór nie mieli co w koszykach nieść. I różnie ludzie dumali w swoich mętnych głowach. Plątała się nawet bajka o jezuitach, którzy mieli na złość światu ziemniakom pogrzeb sprawić, i przez to się ziemniaki psuły. Byli tacy, co temu dawali wiarę, bo się już rozum pomieszał doznaku, i nie wiadomo było, kogo winić. Ale też byli i tacy, co się w sumieniach swoich rachowali i pozierali ze skruchą ku niebu; czuli w sercach, za co ta kara przyszła, i nie śmieli na głos wołać o zmiłowanie.
Już trzeci rok się zaczął tej pokuty ciężkiej, już — widziało się — nic cięższego przywalić nie może, a tu jeszcze straszniejsze fale się zbliżały, jeszcze gorsze dla łudzi nawały i klęski...

Żywo ich widzę, jak obsiedli miskę i posilają się w milczeniu. Dzieci, które pomniejsze, na ziemi stoją przy stole i na palcach się podnoszą, aby dojrzeć na miskę przez krawędź. Dwoje ich takich niewysokich; niedużo starszy od nich chłopiec już daje sobie radę, siedząc, i je podług obyczaju. Czwarte, nieletnie jeszcze, na ręku dzierży matka, choć nie każdyby powiedział, że to matka tych czworga człowiecząt, tak jej postaci jeszcze dziewczęcość się trzyma. Jeno z twarzy przybielałej i z oczów ogromnie smutnych widnieją matczyne troski. Dzierży to małe na ręku i karmi je z łyżki, żując mu w ustach swoich twardawe ziemniaki. Widać wyraźnie walkę, którą toczy w sercu, by nie połknąć pożutej strawy, jak głód radzi. Zdaje się osłabionej, że zdrowie w ustach trzyma, wszystkie włókna jej ciała go pragną, a przecie się przezwycięża i zwraca je dziecku. Podobną walkę toczy w sercu swem i ociec, młody jeszcze gazda, siedzący naprzeciwko, opodal na ławie; umyślnie się tak odsunął, aby oczy ochronić od pokus; onby to wszystko warzywo za jednym połykiem wchłonął i jeszczeby się obejrzał za dalszem — wnętrzności mu, jak psy głodne, wyją o posiłek — a tu poziera: — dzieci z wytrzeszczonemi oczami nachylają się nad krawędź miski... — i, choć go głód popycha, nie daje się znaglić, ale pomału, z rzadka bardzo wyciąga rękę ku stołowi. Po każdej łyżce strawy długo się namyśla i oczami głaska włosy zajętych jedzeniem dzieci, jakby chciał mówić: "Jedzcie, ja wam ta niedużo ujmę... "
Prócz tej młodej rodziny znajdowała się w izbie dziewczyna, wzrostem dobiegająca gospodyni i może lat kilka jeno od niej młodsza. Ta stała przy nalepie w smutnawem zamyśleniu. Zresztą nikogo więcej w chałupie — i cicho — słychać było jeno z rzadka stuk łyżek drewnianych o brzeg miski.
Młody gazda, jak się rzekło, mało się jedzeniem trudził, dumał se różnie w przestankach, abo i zgoła bez myśli oczami po izbie włóczył. Aże się mu wzrok oparł o stojącą przy piecu dziewczynę.
— Czemu ty, Salka, nie śniadasz?
Dziewczyna drgnęła, pytaniem niespodziewanem zaskoczona i, siląc się widocznie na głos swobodny, odrzekła:
— Ja już po śniadaniu.
— Kiedy? Kto cię widział, jakeś śniadała?
— Bratowa widzieli: piekłach ziemniaki...
— Prawda to, Tekla? — zwrócił się do żony.
— Jakże! Ona by też o sobie naprzódy myślała!
— Piekłach przecie...
— Dla kogo?
Salka takiemi proszącemi oczami spojrzała na Teklę, że ta już nie miała siły dokończyć myśli poczętej.
Gazda, mimo to, zmiarkował już coś poza słowy, bo zagadnął obie razem:
— Co to za tajemnice chowacie przedemną?
Ale ani ciekaw był, ani czekał ich odpowiedzi. 
Grało mu insze poza uszy. Położył łyżkę, przeżegnał się i począł szukać kapelusza.
— Trza wyjrzeć na świat... czy sie nie robi jaka wiesna... Widziało sie wczora, że sie odciepliło. Może przecie słonko sie zlituje...
Ukręciwszy się po izbie, wyszedł.
Dzieci przyciągnęły miskę na kraj stołu i dochlipywały resztę ostałego mleka; przytem każde starało się ku swojej stronie miskę schylić, o co swar był między niemi i bratnia niezgoda.
Tekla, stawiając na ławce dziecko przy sobie, zwróciła się w stronę pieca i spotkała się wzrokiem z oczyma dziewczyny, której jeszcze dotąd z twarzy rumieniec nie zeszedł.
— Oj, Salka, Salka! — poczęła z uśmiechem, kiwając głową litośnie.
Dziewczyna spuściła oczy.
— Widzisz, byłoby sie wykryło przed Łukaszem... Choć może on i wie...
— Skądby wiedział? Nie mówcie mu, bo mógłby sie gniewać. Pomyślałby, że i więcej co wynoszę z domu...
— Tegoby zaś nie pomyślał. Ale byłoby mu markotno, bo nie rad na Tomka...
— Mamo! — począł się skarżyć starszy chłopiec — Anielka z Walusiem zabrali przed siebie miskę i nie dadzą mi dośniadać...
— Połóż już łyżkę, Józuś. Widzisz, tyś starszy, to im trza ustąpić.
— Ale oni mniejsi, to se mogą prędzej pojeść. 
A ja już z tatą na wiesnę będę orał, to muszę dużo jeść, cobych miał siłę...
Usłuchnął jednak i położył łyżkę. Tekla zwróciła się znów do Salki:
— Ja cię też za to nie pochwalę, choć wiem, że to z dobrego serca robisz. Bo i ktoż widział tak dobrowolnie sie przygłodzać? Onby ci zaś nie przyniósł i nie dał, możesz być pewna. Nie wiem, jakie on ma pomyślenie...
— Moiściewy, już też nie gadajcie...
— Jakże, mojaśty, nie mam gadać, kiedy mi o ciebie idzie. Uschniesz doznaku, jak tak będziesz robić.
— E, co ta o mnie!
— Też to, że siebie zawdy stawiasz na ostatku...
— Abo i wy tak nie robicie? Naprzody dzieciom, Łukaszowi, a potem dopiero sobie...
— To, widzisz, dzieci co inszego... chłop też... bo jakże... No ale... Ja wiem, że i ty go lubisz... Ale to przecie nie obowiązek twój tak dbać o niego... i nawet grzech... Kiedyś dałach ci placku, toś nie zjadła, inoś zaniesła Tomkowi. Żeby to jaki żebrak... ale gospodarski syn! I nie wiem, jakie on ma sumienie... Wie przecie, że sobie od ust odejmujesz, i że tu u nas już ostatnia bieda...
Salce łzy stanęły w oczach.
— Moi kochani, już też nie gadajcie.
— I jakże nie mam gadać, skoro mnie to gorzy, jak pomyślę... Taki chłop i, Panie święty, od takiej mizeroty bedzie skrzepienia wyzierał?
Salka broniła się przez chwilę płaczowi, póki go 
 
  
nie przemogła, i wreszcie na obronę postępku swojego rzekła jedyne, ciche słowa:
— Oni tam nic nie mają do jedzenia...
— Przecie pono jeszcze mają ziemniaki w piwnicy.
— Jeżeli mają jaką szczyptę, to ochraniają do sadzenia...
— No, to ono tam nie tak ostatnio, skoro jeszcze ochraniać mogą. U nas gorzej...
I poczęła w zasępieniu przechodzić myślą gospodarstwo swoje, a Salka, widząc turbacyę w jej oczach, zamilkła, i równym smutkiem twarz jej się powlekła.
Dzieci tymczasem skończyły śniadanie i teraz z głośną kłótnią spychały się z ławy; każde chciało być najbliżej okna, by módz wyzierać na osiedle. Aże matka musiała wmieszać się między nie słowami karcącemi. Poczem znowu zwróciła się do Salki.
— Zapalże na nalepie i zestrój se jakie śniadanie.
— Ja nie głodna, wierzcie mi...
Tekla popatrzyła na nią wzrokiem, w którym przez udane zagniewanie przebijała się tkliwość serdeczna.
— No i coż ja z tobą pocznę?
— Najlepiej wypędźcie z chałupy.
— Musiałabych takie sumienie mieć, jak Danajka. Obie się uśmiechnęły.
— U nich tam ciągła niezgoda — rzekła, smutniejąc pomału, Salka.
— Dyć sie Jantaszek wyskarżyć nie może. I na Tomka sie dość żali... 
— Coż Tomek winien, że taką ma matkę? On sam staje po stronie ojczyma...
Wszedł Łukasz. Przerwały rozmowę, bo z twarzy jego zobaczyły, że go coś niemało zgryzło. Usiadł ciężko na ławie i zgnębionym głosem począł:
— Haw na okole pustki... Słomy niema jeno na naręcze. Tych parę brzemion barłogu jakby sie nazmiatało... Nie wiem, czem sie ta krowa dożywi do wiesny. Dość, że jedna jeno jest, bo resztę te roki zjadły, to i tę ostatnią trza bedzie wywieść z obory. No, ale sprzedać — ktoż kupi? A zresztą, coż z tych pieniędzy, choćby sie za nią dostało? Dyć są pieniądze w skrzyni... Zabić znowu — coż zabić? Tych gnatów trochę, skórą obleczonych? Tak źle — i tak niedobrze. Ta kapka mleka koniecznie potrzebna. A tu na okole pustki... I wiesna sie nijaka nie robi...
Pochylił się, turbacją ciężką przygnieciony, i oczy utkwił w ziemię w tępem zapatrzeniu. A obie niewiasty młode nie śmiały oddychać głośno, by mu nie przybaczyć swoją obecnością jakiegoś nowego strapienia i nie wywołać przez to nowej trwogi. Ocknął się jednak sam i, zwracając oczy cierpieniem gorzkie w stronę żony, podniósł głos:
— Powiadałech, że trza ziemniaki ochraniać. Przydałyby sie, jak mleka nie bedzie...
— Nie było co ochraniać — szepnęła Tekla.
— Ale wy — ciągnął, nie zważając na jej słowa — na jutro nie patrzycie. Co jest, to zgotować odrazu, a potem niech bedzie, co chce — taki wasz rozum. 
Potrzebno i teraz okrawki psuć, kiedy mąką by sie jeszcze odegnało?
— Ty sam... — poczęła Tekla, ale nie mogła dokończyć, taka ją żałość po sercu obiegła.
On jednak wiedział, co chciała powiedzieć, i wiedział, że miała słuszność. On rzeczywiście sam namawiał, by choć na smak okrawków zwarzyła, bo się mu zecnąć na owsianem chciało. To też, chcąc niesprawiedliwość swoją pokryć abo choć złagodzić, dużo wyrozumiałej już kończył:
— Bez ziemniaka sie cnie, prawda, bo sie człek przez długie lata wezwyczaił. To jedyny dar boży, co sie nie przyje, choćbyś go i najczęściej pożywał. Nie dziwota, że w tych rokach, kiedy Bóg poskąpił, ludzie za ziemniakami strasznie upałują. Chwała Bogu, że my tę szczyptę ugrzebli, bo mogli my nic nie ukopać, jak wielu. I choć na smak, to było. Ale teraz trza mocno o tem dumać, żeby co wsadzić. Okrawków, widzę, niedużo ostało — jak sie i te zje, coż bedzie? A może nadejść jeszcze gorszy czas...
— Boże, zachowajże też! — szepnęły obie niewiasty, podnosząc oczy ku górze.
— Powiadają, że sie niema czego dobrego spodziewać. Dyć już trzeci rok — miała czas bieda na kość uschnąć abo sie zabrać kany we świat, a ona sie nie usuwa, ani nie myśli nijak miertwieć, ale sie panoszy wokół, jak to złe ziele, któremu odetnij korzeń, to mu trzy odrosną. Wszystko ku czemuś strasznemu idzie... Ja już nie wiem, czy ludzie tacy źli, czy Bóg taki nielitościwy... 
— Nie gadajże też tak...
— Rozum sie w głowie przewraca, kiedy człek
O tem pomyśli. A tu jak nie myśleć? Powiedz... Wszystko sie naraz gromadzi i robi taki ścisk, że nie sposób znaleść furtki, którąby dusza mogła uciec w jaki kąt cichy, choć na niedużą chwilę. Żeby to człowiek sam był, to już jakby padło, tak by sie musiało przyjąć.
 śmierć samemu nie okrutna. Ale w takiem owikłaniu...
Tekla poczęła cicho płakać. I Salka, widząc jej łzy, po licach spadające na głowę dziecka śpiącego na podołku, również nie mogła łez w oczach zatrzymać. A Łukasz mało i uważał na nie, mówił jakoby do siebie, a raczej jakby z kimś nieobecnym gwarzył i za niego odpowiadał sobie:
— To już teraz tak ciężko, że sie widzi: nijako nie może być ciężej — a jak też przyjdzie czas gorszy? Coż wtedy człowiek powie o dzisiejszym? Coż sie dziś mówi o roku łońskim abo i zaprzeszłym? I wtedy ludzie wyzierali końca jakiego, a nie nadszedł... Nędza nie ma dna, ani skończenia...
I jakby sam myślą począł osuwać się gdzieś w przepaść, jakby już nad czeluścią stanął, wzdrygnął się i szepnął z trwogą:
— Co to bedzie... Jezusie, ratuj!...
Niewiasty łzy otarły, patrzyły teraz suchemi oczyma przed się, jakby i one tę otchłań widziały, o której nikto wyraźnie nie mówił, a wszystkim się zdawało przecie, że ktoś mówił.
I wszystkich trwoga ogarnęła. Siedzieli bez poruszeń, w bezradnem zastanowieniu. Dzieci nawet, widząc trwożący ich dusze wyraz w twarzy rodziców, pomilkły i stały w cichości wielkiej, bojąc się ruszyć; oczy im tylko chodziły dokoła, pełne nieśmiałych pytań.
Po izbie przeszło widmo czarne — i na dusze od niego padł cień. Pociemniał świat ich oczom, jak przy zaćmieniu słońca, gdy serca ludzkie lęk przeraża, czy to już koniec świata się przybliża... I tak się ta rodzina grążyła w strapienie czarne, jak pogrąża się w noc ciemną skupiona gromadka drzew na pustem polu. Widziało się: czuwają, bo oczy wszystkie otwarte, a sen ich jakiś ciężki tak na jawie przysiadł.
Było zajrzeć do tej izby przed trzema rokami... Wesołość grzała się w słońcu na środku podłogi, beztroska patrzyła zewsząd uśmiechnietemi oczami, a bogactwo nie chowane rozpierało się po kątach. Łukasz Jamróz miał podostatkiem wszystkiego. W oborze sporo żywizny, na okolę potrawy po banty, w sąsiekach zboża okopisto, a w skrzyni złote "cwancygiery" nieruszane od czasu, jak je tam nieboszczykowie ojcowie schowali. I wszystko mu się podarzało. Żonę wziął do swojej woli, i chociaż mu ta wiana dużego nie wniesła, to zaś umiała swoją zapobiegliwością przysporzyć dobra chałupnego. Niemałą też pomocą i wesołością w domu była mu Salka, rodziców jego wychowanka, którą przywykł był uważać za siostrę swoją rodzoną, i ona też go bratem nazywała. Wszystko troje mieli co robić na tem gospodarstwie, bo gruntu było dużo. Łukasz bowiem dzierżył z ojców pół Jamrozowej zagrody; sąsiedzi jego osiedlowi, Gabryś i Jantaszek, mieli drugie pół — po czwarciźnie; ich bieda mogła napastować. Nieraz dało się usłyszeć, jak uskarżywszy się pomiędzy sobą, gdy gwara zeszła na sąsiada, powiada jeden do drugiego: — "Coż Łukaszowi? Jego sie bieda nie tknie. Nie ma śmiałości przystąpić z żadnej żywej strony". — "Ba! Skądby śmiała? Grunt odpowiedzialny, statku Pan Bóg mu nagadza; przytem chłop młody, da se radę, babę se też upatrzył do swojej upodoby... " — "Dyć już o lepszą trudno, moiściewy, taka już chłopu majątku nie ujmie". — "Jednemu Bóg nagodzi... " — wzdycha ciężkawo Jantaszek, myśląc pocichu o swojej Danajce. I tak mu ludzie zazdrościli. Bo oczywistnie było widno, że mu niczego nie brak było, jeno chyba dzieci sporo, któreby miały co trwonić. A i dzieci Bóg przysporzył, właśnie na złe roki...
I teraz oto ta rodzina, jak rodzina sarn wśród zaspów śnieżnych, w tej izbie białej trwogą zaskoczona. "Udali sie z pod śniegu dobyć pożywienie?" — Albo: "Udali sie wykopać na jaką przestrzeń widniejszą?" Tak pewnie myśli rogacz, śmiertelną obawą o życie swoich miotany. Tak przedumuje i Łukasz na ławie, szukając w rozumie swoim sposobów ostatnich. I nijak ich nie może znaleść. A niewiasty, doznaku jak owe siutki lękliwe: to pozierają z otuchą na niego, czy nie dojrzą w jego oczach jakiego ratunku, to znowu spuszczają głowy i patrzą przed się oczami nieruchomemi, pełne gotowej ofiarności w sercach i bezradnego smutku. Dzieciom się wnet ucnęło to ciężkie milczenie — nie mogły nijak cicho długo wybyć — poczęły z początku szeptać między sobą, a potem podnosić głosy przy rozgwarze.
— Wnet bedzie obiad...
— Ale! Wnet! Dopiero śródpołuń...
— Słonko już przy nalepie. Jak dojdzie do skrzyni, to bedzie połednie...
— A zaś nie! Jak dojdzie do łóżka, to dopiero wtedy bedzie połednie...
— No, to sie załóżmy!
— No, załóżmy sie... O co? Długie dumanie.
— Widzisz, nie masz sie o co założyć...
— A ty też nie masz.
Do rozmowy Walka i Anielki wmieszał się najstarszy Józek.
— Coż z tego, że bedzie połednie, skoro mama nie będą obiadu gotować...
— Juści! Ty wiesz, że nie będą! Myślisz, że ci kto uwierzy? Jakżeby my wybyli do wieczora?
— A nie wiecie, jak wczora tata powiedzieli, że trza obiadu nie gotować...
Anielka głos podniosła w płaczu:
— Mamo! bo Józek gada..,
Ale nie dokończyła, jeno płaczem się załknęła, spotkawszy surowe spojrzenie ojca, i umilkła. — Za chwilę już wesołość była między nimi, gwar się na nowo wszczynał...
— Co ty najbardziej wolisz? 
— Kluski ziemniaczane.
— A ja zaś wolą ziemniaki pieczone...
— A ja zaś wolę placek....
— Ja też placek! ale nie owsiany... — rzekł z dumą Józek.
— Jakiż to nie owsiany? — spytała nieśmiało Anielka.
— Ty nie pamiętasz, boś ty wtedy jeszcze mała była, jak my mieli dużo jęczmienia i orkisza...
— Ja wierni — zawołał radośnie Wałek. — Mama raz przynieśli...
— Będziecie wy raz cicho! — krzyknął ojciec. — Bo jak wstanę...
Dzieci, zlękłe gniewem ojca, naraz ucichły. Matka popatrzyła na nie i żal ich się jej zrobiło. A miała jeszcze do Łukasza urazę w sercu za słowa, któremi ją poprzednio skrzywdził. Więc się zwróciła do niego z wyrzutem:
— E o coż sie ty na nie ciskasz? Coż one takiego robią?
— Tak wiecznie dzwonią poza uszy.
— Zwyczajnie, jak dzieci...
Łukasz nic na to nie odrzekł. Patrzał po izbie oczami gniewnemi.
— A ty, Salka, co tak siedzisz?
— Znowu cię Salka uraża ? Przecie ta ci nie dzwoni poza uszy...
— E! bo tak spuszczacie głowy, jakby już pod śmierć. Ja sam dość mam strapienia, to co wy jeszcze przydajecie tym niepotrzebnym smutkiem? 
— Pociskujesz sie, sam nie wiesz o co i na kogo. Bieda, to darmo, to kto temu winien... Trza Panu Bogu wszystko ofiarować...
— No, już wiem, wiem, co powiesz — przerwał niecierpliwie. Wstał z ławy i przeszedł się pd izbie. Wreszcie, podumawszy chwilę, wziął serdaczynę z kołka, zaodział się i wyszedł, nie mówiąc słowa do nikogo.
Tekli po wyjściu Łukasza znów łzy się cisnęły z oczu, i ledwo ją Salka zdołała uprosić, że się ustanowiła w płaczu.
— Jemu sie nie macie co dziwić, — mówiła w końcu — że sie takim uraźnym stał, i że go tak wszystko gniewa, na czem jeno myśl zeprze... Bo jakże sie nie bedzie ciskał, skoro go tak strapienie ustawicznie prześladuje i ani na krok nie opuści. To sam nie wie, co go drażni. I wyrywa sie, jak dłoniom zmory...
— Ja wiem. W domu wszystko mu przed oczy zachodzi. Chce to stracić choć na chwilę — idzie między ludzi — szuka jakiego rozerwania... Ale tam sie gorszej biedzie napatrzy... Czy ja nie wiem? Wróci taki przygnębiony, że go ani poznać.
— Oj, bo tak. Teraz u ludzi jeden zgrzyt...
— I czemże sie rozerwie? Powiedz...
— Ale choć czas zły minie...
— Minie jeden, te nadejdzie drugi. I człek przed czasem sie nie schowa, choćby w mysią norę wlazł, to darmo.
Wzięła polekku dziecko, które jej usnęło na podołku, i zaniesła je do kołyski. Przebudziło się, 
gdy je kładła i zaczęło płakać. Ale je wnet nuceniem głośnem uciszyła — zwolna przy kołysaniu równem usypiało.
I nic nie słychać było w izbie, prócz oddechów i miarowego toczenia się kolistych odnóż kołyski.
Przez szyby słońce wdzierało się i malowało białe okno na szarej podłodze. To okno pomykało się niepostrzeżenie, aże i doszło na środek podłogi.
Nastało południe białe i uroczyste, jak święto; w izbie też zapanowała teraz święta cisza.
Nagle w tę ciszę wpadły z osiedla dwa głosy:
— Wyga?
— Nie wyga!
Niby hasło krótkie i odzew umówiony, jak przy jakiej straży. Tekla podniesła głowę z nad kołyski, przy której klęczała dotąd i spojrzała na Salkę:
— Któż to tak?
— Gabryś z Tomkiem. Nie wiecie? Dokończają okół Jantaszkowi.
— Nie wiedziałach nic o tem. Choć ich słychać było. Myślałach, że ta co rąbią koło chałup... Ale jakże on sie Jantaszek odważył na to kończenie? Kiedy on to zaczął stawiać! Przed dwoma rokami! I nijak sie nie mógł wspomódz, aże dopiero w tym czasie najgorszym...
— To tak było... Bo mi Tomek opowiadał skraja. Gabryś majstrował u ludzi, dopokąd sie dało. Ale teraz nikt nie myśli o budowaniu. Choćby kto chałupę miał niedokończoną, to woli na boisku siedzieć, a majstrów nie pytać, bo im trza dać jeść. 
— O dyć o tem wiem.
— I trafiło mu sie w paru miejscach, że go ze zrębu zegnali. Bo przyszedł, wylazł na zrąb i gwałtem parł sie do roboty, aby go jeno żywili. A ci nie wiedzieli: czy mu dziękować za jego dobrą ochotę, czy go z dyabłami odprawić. Prosili go o przestanie, wreszcie i poklęli. Widzi... sąsiadów okół stoi nieskończony — wziął siekierę i chycił sie, ani go nikto nie pytał...
— I któż go żywi ?
— Czy ja wiem. Pewnie sam sie żywi, bo przecie oni nie mają... Tomek wychodzi ku niemu i pomaga mu jak umie; i tak inszego nie ma do roboty, a czas sie prędzej pomknie.
— Dobrze, że już raz ten okół skończą — zaczęła po chwili Tekla — bo taki ten zrąb był nieprzyjemny oczom, że sie ani patrzeć w tamtą stronę nie chciało. Tak na uboczu, za osiedlem — zawdy to miejsce tam było obdziorne. Tak ten zrąb wyglądał, jak opuszczona kostnica przy jakim starym smentarzu, z której wiatr zerwał dach i powywalał drzwi. Kiedy mi padło tamtędy iść zmrokiem po wodę, to mi sie zdawało zawdy — wiesz co?... że tam śmierć skryta siedzi i patrzy łakomemi oczami w osiedle przez czarny otwór boiska.
— Nie gadajcież... 
— No, naprawdę, tak mi sie zdajało. 
Umilkły. Niezadługo doleciało z pola: 
— Wyga? 
— Wyga!  
I cisza nastała znowu.
— Coż oni tak po cygańsku mówią? — ozwała się Tekla.
— Tak pewnie dla ozrywki. Bo sie im ta cnąć musi. Dzień coraz to dłuższy.
— A kiedyż bedzie obiad? — zbaczyła mała Anielka.
— Mamo! — Przyłączył się i Waluś.
— Bedzie, bedzie wnet, jak ino słonko sie skryje...
— A coż to słonko wadzi?
— Dużo wadzi, bo nie da wieczorowi nadejść.
— To aże wieczór? O jej! — poczęło się labiedzenie i na pół płacz, co jednak prędko ustało, bo do izby wszedł człek obcy. Dzieci poczęły mu się przyzierać ciekawie i szły za nim oczami z trwogą, gdy się ku matce przybliżał, niespokojnie przyzierały się z boku, gdy mu matka garść mąki z dzieży udzielała, a potem już bezpiecznemi spojrzeniami odprowadzały go do drzwi i przez okno jeszcze za osiedle.
— Hej! Boże! — westchnęła Salka.
— Mamo! Kto to? Dziadek? — dopytywała Anielka.
— Taki duży i nie umie robić, ani pacierza nie umie — mówił Józek.
— Proś Boga! — upomniała matka. — Bo człowiek nigdy nie wie, na co może przyjść, na jaką nędzę...
— Jaby do łudzi poszedł i robiłbych, toby mi jeść dali.
— A jakby też nie dali? 
— To.. tobych sie wrócił. 
— Oj, dziecko, dziecko! — z politowaniem serdecznem poczęła, ale nie miała czasu dalej mu tłómaczyć, bo się poczęły gęste odwiedziny.
Osiedle ich, Jamrozowe, było zdala od wsi, wyżej — to żebracy, przeszedłszy wieś, dochodzili tu właśnie w południe. Szli różni, różnego wieku; jedni mieli ułożenie istnych od lat dziadów, drugich — widać po nich było — dopiero co bieda z gruntu wyważyła i pchnęła na chałupy; ci nieśmiało wchodzili i oczami, martwemi już z przebytych cierpień, opowiadali historye swoje. Tekli się serce ściskało okrutnie — często ujrzała znajome oblicze gazdy znacznego dawniej lub gaździny — nie śmiała słowem łagodnem zapytać, jak do tej nędzy ostatecznej doszli, bała się nawet, by w oczach jej tego pytania nie dostrzegli. I wstyd ją nieraz obiegał płomieniem, że ona jeszcze ma jakie takie dobro, a ci żebrzą. I często wprost nie śmiała dać tej garści mąki, widziało jej się, że to krzywda i niesprawiedliwość, żeby ona całą dzieżkę miała, gdy ci nie mają nic — a tu jak po więcej dawać, kiedyby na dzień nie starczyło? — i wtedy zwracała się do Salki, niby czemś zajęta:
— Daj ty, mojaśty, bo ja nie mam czasu.
I odwracała twarz od przychodzących, aby nie spotkać oczów, nieraz tak rozpacznych, że wić się z żalu...
Koło śródwieczerz ustała ta procesya przesmutna. I widziało się, że się powała podniesła, tak się stało wolniej po tej chmurze, która nad duszami przeszła; 
prostowały się, jak źdźbła po ulewie, jeno im ciężyły jeszcze krwawe łzy litości, jak ciężą kłosom krople deszczu, przez wiatr niestrzepane. Ale dużo lżej się stało.
Najsmutniejsze godziny dnia przeszły. Trwożyła się ich zawdy Tekla, bo raz, że ujmowały jej szczupłe ostatki — a wtóre, niosły z sobą tyle bolesnych świadectw życia, że mogły duszę, tonącą już w trwodze, na śmierć rozpaczną beznadzieją otruć...
Przecie minęły. Co ostało z nich obcości w izbie, to czas następny połknął, i dzieci rozgwarem swym czasowi pomogły...
Przyszła im znowu pamięć o obiedzie. Ledwo je matka zdołała ulegować obietnicą świętą, że na wieczerzę dostaną to, co miały dostać na obiad.
Salka poczęła się za niemi wstawiać.
— Ja zapalę, to im sie zwarzy co wcześniej.
— Gniewałby sie, jak wróci. I tak dziś mąki ubyło sporo. Mnie samej tak ich żal, że powiedzieć sie nie da, a co bedę biedna robić? Darmo. Trza sie na gorsze sposobić. Potem dzień dłuższy nastanie — coż począć, jakby brakło tego ostatka, broń Boże! Już nawet myśleć sie boję... Teraz ta jeszcze mogą wytrwać. I w jesieni sie zazwyczaj dwa razy na dzień gotuje...
— Ale też dzień dużo mniejszy, i owocem sie zawróżą...
— Że też ty o sobie nie wspomnisz nawet przez omyłkę! A za dziećmi sie ujmujesz... 
— Bo coż ja? Coż mi sie haw dzieje? Śmiech by był, żebych sie sobą trapiła...
Dzieci uspokojone przyrzeczeniem matki, już się przestały naprzykrzać; to tylko Waluś i Anielka, bo Józek w mniemaniu swem za duży był na to, aby się miał o obiad głośno dopominać. Teraz im obojgu powtarzał z przechwałą:
— Aha! Nie na moje wyszło?
— Nie na twoje!
— Obiadu nie bedzie...
— A zaś bedzie na wieczerzę.
— To bedzie wieczerza, a nie obiad.
— Co ty wiesz! Przecie mama powiedzieli...
I poczęła się kłótnia, w której po jednej stronie stał Józek ze swoją mądrością, po drugiej Walek i Anielka ze swoimi mocnymi głosami; bo się oboje zawdy wspomagali. Józek w końcu, chcąc nie chcąc, musiał im ustąpić. Najzwyczajniej rozstrzygał kłótnię płacz Anielki i ucieczka jej o pomoc do mamy. Tym razem jednak obeszło się bez płaczu i skargi, bo Józek się niedługo upierał przy swojem, jako że sam wolałby jeść obiad na obiad, niż na wieczerzę.
Znowu zaległa cisza, bo i niewiasty urwały rozmowę. I tak się działo doznaku w tej izbie, jak w zachyleniu górskiem. Duchnie wiater znienacka, porozchwiewa drzewa, widzi się: nie ustanie rozgwar zapoczęty — a tu się nagle urywa, rozprasza się w szmerze, i cisza taka nastaje, jak w martwem bezwietrzu. I znowu szum się rodzi... 
Salka się podniesła z ławy, oczami zmęczonemi spojrzała na Teklę.
— Dyć mi każcie co robić, bo tak czas uchodzi...
— Weź książkę i czytaj głośno. Usłyszę i ja co z tego, choć po prawdzie, taki rozum zmącony, że sie człek ani w modlitwie nie cieszy...
— To coż chcecie bych robiła?
— Skrob ziemniaki... Nię, prawda! jaka ja całkiem zatracona... Cożby ci tu doradzić... Widać, że już i robić niema co na tem gospodarstwie. Dawniej był len — przędło sie... Było ziarno na utarcie... Była żywizna jakaś... Człek nie miał czasu i spocząć. I ktoby był pomyślał, że przyjdzie czas, kiedy nie bedzie co robić. A patrz, do czego to dziś...
Nie skończyła, bo jej Salka przerwała:
— Ktoś idzie!
— Może Łukasz wraca...
— Nie, insze kroki...
Drzwi się uchyliły i do izby wsunął się nieduży chłopina o załzawionem wejrzeniu. Nie witał się z niewiastami, wchodząc jakby do swojej chałupy, bo też przez lata codzień z niemi się widywał. Był to sąsiad najbliższy, Jantaszek. Z inszego wprawdzie osiedla był rodem, ale tu się z młodu przyżenił do gruntu, a skoro żona mu pierwsza pomarła, sierotą na ziemi bez dzieci ostawiony, wziął do chałupy wdowę, po mężu Danajkę, która mu za całe wiano przywiedła pasierba (jak się już wspomniało — Tomka) w takich krzepkich leciech, że mógł ojczyma we wszystkiem wyręczyć. 
Ten to sąsiad, Jantaszek, przywlókł się jak zwyczajnie, w strapieniu swojem poszukując ludzi, którymby się mógł poskarżyć. Właściwie, to Jantoni było jego imię, ale że był nieszczęśliwy wsze, a przytem śmieszny — gdy biadał ze łzami w oczach, to aż śmiech obalał ludzi — to też nazywali go z prześmiechu Jantaszkiem, uważając go potrosze za niecałego gazdę.
Usiadł na ławie i, powlókłszy załzawionemi oczami po izbie, rzekł:
— U was tu dużo weselej...
Tekla uprzejmie przykiwnęła głową.
— Niedawno ściany obielone. Salka skądś takiej białej gliny wydostała...
— Dyć biało... widzę... ale ja nie o tem... Zawdy to, zawdy inaczej, jak inszy człowiek jest w chałupie... Mnie haw już do urwania łba przychodzi... Już nie wiem, co se mam począć... Zrobisz co — to niedobrze... Powiesz co — to źle... I na żaden sposób nie wygodzisz, bo złość ma swoje widzimisię. Za jakie grzechy mnie Bóg skarał, to ja nie mogę wymiarkować...
— Coż wam tak dolega?
— Dy wiecie... Już sie mi zecnąć chce na świecie. Taka sie stała teraz dokuczliwa, że świętegoby zatrapiła... 
— Jakże wy tam z tą biedą dajecie se radę? — przerwała Tekla narzekanie, bo znała je jak pacierz.
— Nijakiej rady nie widzę. I nie wiem, jak to dalej bedzie... Już ziarna niema ani na lekarstwo, tego 
owsa ta jeszcze coś staje... Ale co mnie najbardziej dziwi, to to, że ziemniaków ubywa z piwnicy, choć sie ich nie je... Zaohabiło sie tę szczyptę do sadzenia, i to sie nie doczeka. Ktoś widać jest, co wynosi. Żeby ja go ino zdybał!
Oczy mu się zaszkliły; a niktby nie powiedział, że w tym człowieku złość może siadywać.
— No, nie bedzie, to darmo — to człek wtedy wie, że niema... Ale teraz jeszcze cośby sie uzgarnowało, choćby tego owsa pośledniego... Coż, kie ta sie tak uwzięła, że nie chce nic gotować, żywcemby chciała umorzyć człowieka. A wiem, że ona ta o sobie pamięta. Chcesz człeku jeść, to se gotuj, to sie przed tem wykłóć, bo pozamyka wszystko, jakby to jej było. Już sie mi ani gadać o niej nie chce. Telo wam ino powiem: wolałbych dziadem być ostatnim — szedłbych se, kanybych chciał, między dobrych ludzi... Miałbych co jeść, tobych jadł — a nie, to nie. I milejby mi było...
— O, dyć one wszystkim tak dokuczyły setnie te złe roki...
Jantaszek ciężko westchnął.
— Dla mnie złe roki nastały, odkąd Danajka jest u mnie...
Powiedział to tak żałośnie, że obu niewiastom słuchającym mimowoli uśmiech poweselił oczy. Tekla zaraz, chcąc zagadać, by zaś nie myślał, że z jego strapienia się cieszą, spytała:
— Podobno okół stawiacie?
— E dyć... Niech Bóg da zdrowie temu kumotrowi.
 Wyszedł, i robi, i o nic sie nie napiera. Widziało sie, że to niedobry człek, a patrzcie... Jak sie to trudno na kimś poznać.
— Jakże on ta w chałupie?
— O, je tak, jak gdowiec. Nie ma mu kto uczciwie warzywa ustroić. Ta dziopa, ledwo że łachy przez wodą przewlecze, niespore to, jak złaza. Biedny i on już od czasu. Tego syna ma, kalekę we słuchu i wzroku, którego na dodatek Cyprjanem ochrzcili, jak na śpas, tak, że sami ludzie potem musieli przemieniać, wołając na niego: Cupryn! Ba dyć wiecie...
Tekla z Salką przykiwnęły głową, ale Jantaszek z ich twarzy zmiarkował, że czem innem mają obie, nie jego gwarą, myśli zaprzątnięte. Przerwał też gwarę dość ochotnie, bo i sam w sobie czuł wyraźnie, iże mu nie to w uszach gra, co gada. Wróciłby do swoich strapień, ale już nie miał jako; zresztą widział, że i one swojemi zajęte. Więc, milcząc, oczami po izbie włóczył, sprzęty obzierał, ku nalepie patrzał, dobytek ich chałupy po cichu szacował. I naszedł oczami dzieci, zbite w gromadkę na ławie, cicho siedzące, zesmutniałe.
Chcąc przecież uwagę matki zwrócić na się, spytał najbliżej siedzącego Józka:
— Coż wam mama na obiad uwarzyła?
— My jeszcze nie obiadwali! — odrzekł z dumą Józek.
Tekli na twarzy rumieniec wykwitnął
— Tak zeszło... — zagadała z udaną swobodą — Łukasz gdzieś poszedł... Nie widać go... A tu czas leci... Dzień krótki... Nie obejrzysz sie, już połednie i śródwieczerz za niem...
Jantaszek zrozumiale przykiwywał głową:
— Tak ono, tak... U ludzi naw nie inaczej... Jednako płaci: bogaty, czy biedny — wszystkich te roki porównały... Biedy sie nima co wstydzić, ani też narzekać na nią... Bo bieda jeszcze nie najgorsza. Gorszy zły człowiek, jak sie trafi...
Urwał westchnieniem ciężkiem, aby zaś wiedziano, iże jego to gorzej nęka, niż wszystkie złe biedy. Po krótkiej chwili poszepnął jakoby do siebie:
— Śmierzć ze wszystkiego byłaby najlepsza, ale... przyjdzie czas i na nią...
Spojrzał znacząco na obie niewiasty, by słowom swoim dodać przez to wagi, a potem chcąc niby chytrze zatrzeć jakowąś myśl skrytą, której za słowami nie miał, popatrzał niedbale w okno:
— Ho! To już wieczór sie przybliża...
Salka, mając na uwadze skupione w gromadkę dzieci i korzystając z przypominku, ozwała się z nieśmiałością:
— Trza pomyśleć o jakiej wieczerzy...
— Żeby nie ta święta noc — ciągnął Jantaszek — to nie wiem, coby człek ze sobą począł. Dzień, widzi sie, że krótki, a dowyzierać sie jej nie porada. Tela człekowego dobra na ziemi, co prześpi...
— Żeby to można spać... — wtrąciła Tekla.
— Bywają i noce złe, bywają... Ale teraz w tych czasach, to dzień sto razy przykrzejszy. Obstoi za miesiąc czyśćca. 
Dzieci przerwały dalszą gwarę płaczem, bo się z cichości wybiły odrazu, skoro im Salka wieczerzę zbaczyła. Oblazły matkę i poczęły się przykrzyć, dopominać — musiała je słowami legować, jak mogła. Jantaszek też, widząc, że się wśród tych rozpłakanych głosów do dłuższego słowa nie dociśnie, począł się zabierać ku drzwiom.
— E, siedźcież jeszcze, nie chodźcie — poprosiła za gaździnę Salka.
Ale się nie zawrócił, choć nie miał dużej woli iść, i wyszedł.
Ledwo się dzieci uciszyły, już to w kołysce zapoczęło skomleć; musiała je matka spokoić karmieniem, a Salka zaś zajęła się strojeniem wieczerzy.
Mrok już na szybach osiadał i zadymiał je pomału. W izbie robiło się ciemno. Z ciemnością wpełznął strach, nakazujący dzieciom, by się nie ruszały. Zbiły się więc w gromadkę, jak pisklęta na gnieździe, gdy noc zawłóczy niebo, a matki nie widać z pola, i siedziały w szarym mroku pod oknem na ławie. Cisza je gniotła, tak trwożąca, jakby w komorze obok abo w sieni umarły leżał. Poweseliły się dopiero, gdy Salka roznieciła ogień na nalepie. Światło strzeliło na izbę i poczęło z wartkością rozmiatać mrok, wyganiać go do sieni — pozostał jeno ukryty pod ławą i z nieśmiałością przyczajony w kątach, a zresztą jasność zapełniła izbę, gubiąc się w dymie, niby we mgle, w górze, pod powałą.
Dzieci pozeskakiwały z ławy, bo je tam zimno, pchające się przez uchylone drzwi do izby, kąsało 
w bose nożęta, i usadowiły się razem w kącie na nalepie, grzejąc stopy zwinięte przy ogniu, marząc przy cieple o wieczerzy. Salka, porobiwszy, co było do zrobienia, siadła na ławie przy nich. Tekla zaś usypiała dziecko, to najmłodsze, ruszając z lekka kołyską.
Kroki w sieni zadudniły — do izby wszedł Łukasz. Bez słowa przywitania wszedł, czołem o dym skłębiony w górze zawadzając, i usiadł ciężko na ławie. Z kąta wybłysły ku niemu, jak iskry, oczy dzieci, uradowanych zjawieniem się ojca — ale pogasły pomału, podobnie znowu jak iskry.
Tekla podniesła głowę z nad kołyski, przy której pochylona klęczała, niedobrze i niespokojnie spojrzała na niego, potem na Salkę, jakby jej rzec chciała: "Nie mówiłach ci, że taki wróci?" Salka jednak nie uważyła jej spojrzeń, smutnie zapatrzona przed się i myślami z izby wychodząca.
A Łukasz siedział bez ruchu, jak usiadł, oczyma w jedno miejsce patrząc i nie patrząc — powiedziałby kto: "Martwy, czy co" — gdyby mu się pierś nie podnosiła.
I długie chwile uszły, a nikto się słowem nie odezwał.
— Cożeś ta słyszał? — spytała nareszcie Tekla. Głos jej miękki drżał, jak pierwsza struna, przerywająca ciszę.
— Nie powiesz nam nic? — pytała jeszcze milej, gdy się na pierwsze słowa nie odzywał.
— Coż bedę gadał?... po co?...
W głosie jego takie zgnębienie było słychać, jakie się słyszy w głosie ludzi, którzy przeżyli świeżo śmierć najbliższych. Już też go więcej Tekla nie pytała. Ten smutek jego, przyniesiony od ludzi ze życia i jej się częścią dostał.
Wieczerzę jedli w milczeniu. I żadne od miski oczów swych nie oddzierało. Głód przyniewalał. Łukasz jeno marudził, podobnie jak przy śniadaniu, łyżką na miskę sięgał jak z przymusu, już nie z uwagi na dzieci, łakomie pożywające, jeno że taką ciężkość czuł na sercu, jakby je kamień młyński tłoczył. Wnetki też położył łyżkę.
— Czemu nie jesz? — prosiła żona.
— Ja nie głodny... Tu mam pełno — pokazał dłonią na pierś. — Widzi mi sie tak, jakbych był skałą napasiony...
Po wieczerzy Salka posprzątała na nalepie, pomyła, poukładała wszystko na swoim porządku i wysunęła się nieznacznie z izby.
Dzieci posnęły odrazu, gdzie które sen napadł. Zbierała je matka po jednemu i przenosiła do łóżek.
— Kanyż Salka? — ozwał się Łukasz.
— Czy ja wiem... poszła na pole... 
Łukasz po chwili znowu:
— Ja jej muszę zapowiedzieć, żeby ona sie z tym Tomkiem nie wdawała...
— Sprawiedliwiebyś zrobił... i ja jej już powiadała...
— Ty ją strzeż... bo ona nie wie... a to huncfot! Słowo ostatnie wyrzekł twardo, nabrzmiałym od
gniewu głosem. I znowu cisza, jak poprzód, zaległa izbę. Łukasz zadumie znowu podał głowę i ani drgnieniem nie zdradzał czuwania. Bo w rzeczywistości myśl go, jak we śnie, odeszła i błąkała się smutna ponad przepastne urwiska, od których nawet śmierć sama mniej się wydaje trwożąca. Drogi ratunku upatrywał, a napotykał wszędy przepaść — zawracał myślą i znowu szukał nadaremnie, ciężko od umęczenia wzdychając.
Tekli ogromnie dokuczliwie to przygnębienie Łukasza ciężyło. Bo i jej, gdy go widziała takim, strach stawał przed oczyma. "Coż bedzie, kiedy on już taką bezradę widzi?" I szukała, czem go wyrwać z tej ciężkiej zadumy, ale nie znalazła w głowie. Co powie — to może jeszcze smutku przydać myślom. Żadne słowo w tej chwili nie widzi się dobre.
Stała dość długo nad dziećmi, które już poukładała, poprawiała im pościel pod głowami, potem przeszła ku nalepie i, nie widząc przed sobą żadnego zajęcia, zwiesiła głowę, wsparła ją na dłoni, oddech nawet zciszyła, by jej nic nie słychać było — i żeby mogła mgłą się gdzieś podzieć w tej chwili, toby ochotnem sercem uczyniła. Widziało jej się, i tak czuła, że obecnością swoją w izbie przydaje jeno strapień Łukaszowi. Aby pomódz mu, nie widzi rady... Któż tu pomódz potrafi? Chyba jedyny Bóg...
Podeszła cicho do skrzyni, wyjęła matczyną książkę, poczem klękła przy nalepie i poczęła przy dobłyskujących głowniach czytać po cichu sobie samej; ale jej jakoś nie szło to czytanie. Przestawała co chwila i pozierała na Łukasza, chrząknęła nawet parę razy, by zwrócić jego uwagę, wreszcie nieśmiało się ozwała: 
— Przeczytać na głos?... Taka tu jest prześliczna modlitwa... "Do Pana Jezusa w strapieniu... " Skoro nic nie odrzekł na to, rozpoczęła: 
"O Stworzycielu nieba i ziemi, Odkupicielu rodzaju ludzkiego... "
Łukasz zdjął kapelusz, nie ruszając się z miejsca. Tekla zaś dalej czytała:
"... Synu Boga żywego, Panie Jezu Chryste, przed Tobą, grzeszny, swoją głowę skłaniam, przed Twojem Bóstwem na kolana upadam, ja grzeszny, dla wielkich grzechów moich nie śmiem wołać ku Tobie, Panu mojemu i Odkupicielowi, któremu wszystkie grzechy moje są wiadome; a gdybyś, Panie, raczej patrzał na przewiny moje, aniżeli na najświętsze miłosierdzie Twoje, zginęłaby w głębokości dusza moja dla obliczności gniewu Twego, i wszystkaby ziemia zginęła dla grzechów moich. Nie raczże mnie karać potępieniem duszy mojej, którąś odkupił nie złotem, ani srebrem, ale swoją krwią na krzyżu, Panie. Nie karz mnie za zbrodnie moje sromota świecką, ale wspomnij na oną sromotę, którąś miał, gdyś na krzyżu obnażony wisiał przed czystą Panną Marja, Matką Twoją miłą; nie karz mnie smutkiem za grzechy, którymi Cię obraziłem, Pana mojego najmiłościwszego, ale wspomnij na owe zasmucenie, jakieś miał, kiedyś na Górze Oliwnej Ojca swego wzywał, wołając: "Jeśliby mogło być, Ojcze najmilszy, żeby ten kielich odszedł odemnie — wszakże nie tak, jak ja chcę, ale jako Ty chcesz niech się stanie". Przez Twoje, miły Panie, zasmucenie, któreś natenczas miał, kiedyś wszystką mękę swoją widział; iż Twoje święte człowieczeństwo nie byłoby zostało żywe, by Cię było Bóstwo nie spomogło; tak się to święte człowieczeństwo bało śmierci, iżeś, miły Panie, krwawym potem się spocił; a Tyś niewinny był, Baranku, któryś żadnego grzechu nie uczynił, a nasze grzechy wszystkie na się przyjął, choć Pan i Stworzyciel.
"Proszę Cię, miły Panie, wspomnij wielkie miłosierdzie Twoje, ponieważ ciało i dusza moja bez Ciebie, Pana mego, być nie może. Wszak, Panie, rzekłeś: "Nie chcę śmierci grzesznego człowieka". Wierzę, Panie, iż mię, jako prawdziwie ukrzyżowany dla zbawienia mojego, nie raczysz odrzucić od miłosierdzia swego; boś słowem swojem wyrzekł: "Człowiecze! kiedykolwiek westchniesz za grzechy swoje, nie chcę onych więcej pamiętać".
"Wierzę, mój Panie, iż mię przyjmiesz do miłosierdzia swego, jakoś marnotrawnego przyjął syna i jakoś przyjął grzeszną niewiastę, Magdalenę; Ty wiesz sam, dobry Panie, jak się masz nademną zmiłować; a miłosierdzie Twoje większe, niż grzechy całego świata, a tak mam ufność w łasce Twojej, Panie, iż mnie też raczysz w strapieniu mojem pocieszyć. O co Cię pokornie proszę przez owo w Ogrójcu Judaszowe zdradzenie, przez one haniebne pojmanie od niewiernych żydów, i przez okrutne i nielitościwe przez rzekę Cedron prowadzenie i o kamień zranienie. Po któremeś przewiedzion do Annasza, a tameś policzek wziął niewinnie; potemeś wiedzion do Kaifasza, tameś naigra
wan, okrutnie policzkowan; potemeś ku Piłatowi wiedzion, gdzie Twe najszlachetniejsze ciało było zbite i łańcuchem obciążone. Przez one fałszywe świadectwo przeciw Tobie, przez nielitościwe prowadzenie do Heroda, przez sromotne od Heroda do Piłata znowu odwiedzenie, i przez nielitościwe odzienia zdarcie, i u słupa okrutne biczowane, i przez niewinne na śmierć osądzenie, przez okrutne przybicie rąk i nóg Twoich do krzyża, przez smakowanie żółci z octem, przez siedem słów Twoich najświętszych, przez żałość Matki Twojej, którą miała, pod krzyżem stojąc i patrząc na Ciebie tak zbitego, między łotry zawieszonego, przez śmierć Twoją najświętszą, przez przebicie boku i serca Twego, i przez Twoje do grobu złożenie, — przez te wszystkie najświętszej męki Twojej wspomnienia, przez to wszystko, com ja grzeszny wspomniał — racz mnie, o Panie, w tej prośbie wysłuchać: wyrwij mnie z tej nędzy ciężkiej, jakoś wybawił Jonasza z brzucha wieloryba, Zuzannę od śmierci, Daniela z paszczęki lwów, Piotra z głębokości morskiej.
"O Boże! O Adonaj! Wielki i miłosierny! Zmiłuj się nad nami!
"Jakoś cudownie lud Izraelski z Egiptu mocą prawicy Twojej wyprowadził i przez czterdzieści lat na puszczy karmił, opatrował: tak i nas, sługi Twoje, z tego utrapienia, nędzy i z wszystkiego uciśnienia wyrwij. Prosimy Cię w imię jednorodzonego Syna Twego, Jezusa Chrystusa, który nam to słowem swoim przyobiecał, mówiąc: "O cokolwiek Ojca mojego w imię moje prosić będziecie, wszystko wam będzie dane". 
"Tedy w imię to najdroższe, Jezusa, Boże Ojcze wszechmogący, proszę Cię... "
W książce następowało: 
"Tu trzeba przydać i nadmienić, o co się chce Pana Boga prosić".
Tekla przerwała czytanie i ułożyła w myślach prośbę, ale jej nie śmiała na głos wypowiedzieć. Pan Bóg i tak wie... i Łukasz też wie... Czytała dalej:
"O to wszystko, Boże wszechmogący, proszę cię — i wierzę, iż raczysz wejrzyć na zasmucenie serca mego. Bo któż mnie ma inszy cieszyć, któż jest, któryby mi co dobrego uczynił? Tylko Ty, Panie, Boże mój! Nie opuszczajże mnie, ale wspomóż, jedyna moja nadziejo!
"Przez wielką miłość Twoją, którąś umiłował człowieka, żeś zstąpił na ten świat, żeś się sam stał człowiekiem i podjął okrutną śmierć — Stworzyciel  dla swego stworzenia — o Panie Jezu! Najmocniejszy Królu! Raczże mię w nędzy pocieszyć.
"Polecamy się Twojej najświętszej opiece... O najłaskawszy i najmiłościwszy Odkupicielu nasz, nadziejo nasza i objawienie nasze jedyne, o najdobrotliwszy Jezu, Kochanku nasz najmilszy, o wszystka miłości nasza, słodkości serca naszego, żywocie duszy naszej, o najjaśniejsza światłości nasza, największe wesele nasze, pokoju nasz najwdzięczniejszy, o bogactwo nasze najwyższe, dobroci nasza, doskonałości nasza, o raju wielkiej rozkoszy! Pokaż Twą litość nad nami!
"Chryste! Jakeś mocą swoją Bożą cudem nakarmił rzesze niezliczone siedmiu bochenkami chleba — tak,
prosimy Cię przez Twoje miłosierdzie, nakarm dzisiejsze sługi Twe niegodne... "
Głos jej złamał się w płaczu. Opanowała się jeszcze i z sercem, wiarą gorejącem, szepnęła słowami swemi:
— Nie daj nam i naszym dzieciom pomrzeć z głodu...
Po tych słowach Łukasz zesunął się z ławy i runął kolanami na podłogę. Z piersi dobywało mu się ciężkie sapanie. Pięści przy oczach trzymał i trząsł się cały w płaczu. 

GŁÓD I MIŁOŚĆ.
 
Dzień jeden był do drugiego podobny — jeno coraz to smutniejsze. Widziało się, że się niebo zawłóczy jednostajnemi chmurami, i okna stawały się mieszkańcom chałup z każdym dniem nowym posępniejsze.
Ludzie się coraz dłużej w dzień zadumywali. Spali długo — starali się jak najwięcej dnia urwać ku nocy. Wyzierali na niebo — odwiedzali się w milczeniu i — czekali, bojąc się słów beznadziei głośno wypowiadać.
Zdarzeń nijakich. Tak i w chałupie Jamrozów. Jednego dnia, prawda, zdarzyło się: wpadł do ich izby Jantaszek, prasnął kapeluszem o ziem, łapił się obiema rękami za głowę i już od progu zawołał:
— Coż mie też, aj mie też nadało!...
I powtarzał w kółko to samo, jakby mu się coś w rozumie zmąciło.
— Coż wam to? — pytali się zdziwieni. Jantaszek oddychał ciężko.
— Ho moiściewy! ani... anibyście nie uwierzyli.
— Siądźcież...
— Co ja se też, aj ja se też pocznę!
— Siądźcież i opowiedzcie, co wam sie to stało — rzekła Tekla. 
Podjął posłusznie kapelusz, podszedł plączącym się krokiem ku ławie i usiadł zwolna.
— Wiecie, kto mi z piwnicy ziemniaki wykradał?... Tomek!
Salka drgnęła na to słowo i popatrzyła na Jantaszka przestraszonemi oczyma.
— Tak, mój Tomuś z Gabrysiem... Oba majstry... Wzięli sie do tej budowy — ja se myslę: dyć dobrze, róbcie kiedy chcecie... A ci, widzicie, zmówili sie i robili skrony tych ziemniaków. Robota ino na poziór, a o pieczenie szło... Tomuś nocą wynosił — i tak: jak jeden szedł do izby zagrzać sie niby i zapalić fajkę, to drugi w zrębie piekł... A czasem ta ciupnął siekierą, coby sie zdawało, że robi... Potem ten z izby wołał: "wyga?"... a tamten mu odpowiadał: "wyga!" abo "nie wyga!"
— Dyć my słyszeli tę gwarę...
— Ba, i ja słyszał — a nie przyszło mi na uwagę, do czego sie to odnosi... A to wiecie oznaczało: wygarnione, abo nie wygarnione z watry... Coby szedł, abo nie szedł jeść... Tak moiściewy!...
Wodził po zebranych szklistemi, przekrwawionemi oczami, które nie patrzały nijak.
— Mnie to gorzyło, co tych ziemniaków z dołu ubywa i ubywa, choć sie nie je... Myszy przecie nie wielobłądy, telo nie potrafią przekieltować... Począłech hledać, i tak mi sie odkryło. Widzę watrę we zrębie — ale myslę se: ręce grzeją przy robocie... Choć mi sie to już nie podobało odrazu. I małoch ta zazierał, bo ani mi sie patrzyć nie chciało na tę ich mitręgę. Aże raz, moiściewy, zachodzę niespodzianką, bo mie ta cygańska gwara już mierziała — a słyszę właśnie "wyga" — patrzę bez szparę — mój Tomuś ziemniaki z watry wygarnuje... Ja do niego, a ten z pogrzebaczem do mnie. Wyrtnąłech sie do izby, dopieroż zrobiłech tater... Ale coż — Gabryś umknął — a ci sie nie boją... Wnetby człeka z chałupy wygnali... Swoje dobro kraść — powiedzcie! Co to za huncfoty... Bóg mie skarał tą Danajką! A i Gabryś... kumoter... Ale ja mu odpłacę to "wyga"! Aż mu sie w oczach zaniewidni...
W tem podobieństwie ugadał, uskarżył sie, uklął, i trochę mu się lżej zrobiło.
Łukasz nie odzywał się. Tekla wtrąciła czasem jakie słowo. "Dejcie spokój" abo "co będziecie robić"...
— Takie mie skaranie spotkało. Kto widział, słyszał — własnego ojca kraść! No ja mu ta nie własny, ale... powinien se uważyć! Ale to już ród taki. Niech Bóg zachowa! Z matki pobłogę ma... I, panie święty, gazdują se. Jakbyś co pedział, toby cie ubili... we własnej chałupie! A jakże! Co mie też, aj mie też skusiło ! Było telo bab inszych... Panbóg widać tak skarał człowieka za grzychy dawne. O Jezusie kochany! Wglądnijże też na ten świat i zrób jaki koniec czemu kany... Bo człek zły — gorszy od największej biedy... — Gadał sobie, i jęczał, i kwilił, już mało uważając, czy go kto słucha abo nie.
Skoro się Jantaszek zabrał, Łukasz zwrócił się do Salki ostremi słowy:
— Widzisz... słyszałaś... jaki to majster z Tomusia?... 
Salce boleśnie ściągnęła się twarz; spuściwszy głowę, rzekła cicho: 
— Coż on winien... jak głodny...
— Lituj sie nad nimi Wyjdziesz ty na tej litości... Salka wybuchła płaczem.
— No patrzcie sie... Ej, żeby ja tak był dawniej przeczuł!... Dałby ja ci był tych schadzek! Zresztą, dyabli mie to...
Porwał się z ławy i wyszedł.
* * *
Przechodziły dni monotonne i coraz to więcej uprzykrzone.
Nareszcie wiesna niejako poczęła się rozrabiać. Po garbach i po ogrzbieciach zagonów ginął śnieg, poostawiając w bruzdach wodę, albo przymarzłe szkliwo; nie spędzało go przygrzaniem słońce, które ni razu jasno nie wyjrzało, lecz jakoby sam od siebie rozrzedzał się i tajał. Coraz to więcej szarych płatów odsłaniało się, kopliny rozszerzały się i, osychając, żółkniały zgniłą ściernią, jeno po wgłębieniach, popod wysokie miedze i po potokach urwistych widniały zrudziałe zaspy.
Ale odsłaniająca się ziemia nic przyjemnego nie miała w wyrazie;; była jakoby trucizną nasiąkła — ceglasta, żółta i rdzawa. Wrogą też okazała się wszelkiemu stworzeniu, które się na czas zimy w jej ciepło schroniło — często można było spotkać na poostałych płatkach śniegu rozmokłe trupki myszy — same ich futerka — to łasice, łapkami do góry leżące —  
jakby je strute lub z głodu poschnięte na wierzchnie z jamek wyrzuciła.
Nic też dobrego ludzie nie mogli sobie z tego wróżyć.
Skoro jeno śnieg zlazł z garbów i kopliny się odkryły, wywarły się dzieciska z chałup i gromadkami czerniły się po polach, szukając pożywienia. Najwięcej snuło się ich popod wysokie miedze, które patykami podgrzybały, znajdując korzenie słodkie.
Od osiedla Jamrozów, jeszcze po śniegu, który się bielił koło płotów i krzaseł wpół rozsypanych, znać było chodnik ku jaworowi, samotnie w kępie stojącemu; co rana i na odwieczerz wypadały dzieci Łukaszowe i pod przewodem Józka biegły boskiem przez śnieg do jawora. Józek "żydkiem" do skrobania ziemniaków podważał i łupił skórę na pniu, a one, przestępując z nogi na nogę, ssały słodkość, jaka się z za skóry z miazgi dobywała. Często tę skupioną koło jawora gromadkę widać było, to znów niby biegnące po śniegu kuropatwy.
A gdy oranie się poczęło, to jak wrony chodziły dzieci za pługiem; ze rzadka najdowały ziemniaki przemarzłe do pieczenia, częściej korzenie słodkawe, co się dały jeść odrazu, nawet bez łupienia.
Aleć i orania niewiele było tym razem. Mało kto miał czem orać i co siać albo sadzić. Tu ówdzie tam coś w ziemię wrzucono, poruszano, a poorane płatki były jak grządki na pustkowiu. Większa część połowniczysk tłoczyła się na ten rok, a w owsiskach i ugorach dalszych już od dwóch lat nikt ziemi nie ruszał. 
Ludzie tej wiosny nie mieli co robić. Jednak nie nawiedzali się, jak to przy czasie bywa — nie chcąc widokiem drugiej nędzy potęgować swojej. Każdy nosił zgryz w sobie, i w czasie powszechnego głodzenia się tej karmy ludzie byli pełni: ciężyła każdemu, jakby się skali najadł. Przeto chodzili ociężali, a lekcy w sobie — słabość ich leniwiła.
Obojętnieli też ludzie dla siebie, z każdym dniem bardziej. Na miejsce uczuć przyjaznych począł się wkradać głód. I rozprzęgały się węzły przywiązań, miłości — ciężyć sobie poczęli najbliżsi... Ponurość na serca zaszła, podobnie, jak na błękity czyste zajdzie chmura ciemna i niebo doznaku skryje od krańca do krańca. Współbytowanie przeto stało się raną bolącą i coraz to bardziej ostrymi zębcami głodu rozkrawaną... Głód już nędzę z izb wymiótł i samojednie gazdował.
Nie ominął też zgrzyt cichej chałupy Jamrozów.
Jednego rana, po śniadaniu, które zaledwie dzieci zawróżyło, iż przestały na chwilę labiedzić, Łukasz, siedzący dotąd w ponurem schyleniu, podniósł się z ławy z ciężkim stękiem, ściągnął łoktusę z łóżka i podał Józkowi:
— Na. Zaodziej sie. Pódziemy...
Tekla popatrzyła nań pytającym wzrokiem. Uchylił oczu i sam się począł zaodziewać.
— Każ on to ma iść z tobą? — spytała wreszcie lękliwie.
— Na służbę — odrzekł szorstko. 
Józek wybuchnął głośnym szlochem.
— Ja nie pódę na służbę! — bełkotał.
— Cit!.... — zgromił go ojciec. — Zbier sie wartko! 
— Ja nie chcę! Tato! Ja nie chcę!...
— Widzisz go? — pogroził mu rzemieniem.
— Coż ty z dzieckiem wyprawiasz? — wtrąciła Tekla.
Józek, widząc podpórkę u matki, zbliżył się, potaczując, ku niej.
— Mamo, nie dajcie mie! — prosił i aż zachodził się od płaczu.
— No cicho, Józuś, cicho — głaskała go. Salka też nabliżyła się i zasłoniła go zapaską, w myśli, by go skryć przed ojcem.
— No widzicie wy moi kochani... — zaczął zwolna Łukasz, a gniew po prędki zalewał. — To ja tu będę ceregiele z wami... Zbierasz sie wartko, czy nie?! — wrzasnął już po nad nim i zamierzył się rzemieniem.
Józek zaskuczał cienko i zadygotał całem ciałem. Matka stanęła między nim a ojcem.
— Czy cie rozum odszedł?
— Ustąp!... — krzyknął Łukasz.
Nie ruszyła się. W oczach jej, hamujących Łukasza, zapalił się bunt.
— Ustąp padam ci, bo... 
Zamierzył się powtórnie.
— Równe mam prawo do dziecka! — rzekła z mocą.
— Taak?
Uderzony tym niespodzianym argumentem, nie wiedział, co ma czynić. Tem większa złość go zapaliła.
— A ktoż sie o to stara, by miał co jeść? Kto go odziewa? Co? Ciebie o to głowa nie zaboli. Na jednym człeku cała góra — i powiada ci: równe prawo. Dyć we wszystkiem niech bedzie równe prawo. A ty cożeś mi do domu wniesła?
— Bracie! — skoczyła Salka z wyrzutem.
Lecz Łukasz na nic nie baczył, oślepły gniewem. Jak poprzez mgłę, widział spłomienione dumą oczy Tekli.
— Ruszaj mi zaraz do ojców!! — piał w złości. — Niech ci dadzą to wiano, co obiecowali... Ja sie tu mam sam zajadać!... Jak równe prawo, to równe.
Dzieci, zlęknione krzykiem ojca, podniosły płacz. Poczęła je Tekla głaskać i uciszać, i samej łzy przeciw woli rzuciły się z oczu; jak tarki siwe, spadały na głowy dzieci. Józek przypadł ku matce.
— Nie płaczcie, mamo — prosił, obejmując kolana jej drobnemi rączętami. — Ja już pódę z ochotą...
I począł się łoktusą zaodziewac, zaplątując się w jej przydługich trokach.
— Dajże, to cię opasterzę — wspomogła go Salka.
— Zrób mi węzeł na karku — radził rezolutnie. Łukasz stał na środku izby i pozierał z poza gniewu
swego na jedno, to na drugie... Coś koło serca poczęło do cliwić, i poczęło mu być wstydno słów wyrzuconych w złości. Nijak mu przecie było cofać.
— Dyć ja go na stracenie nie prowadzę — wyrzekł łagodniej — ba na służbę, do ludzi... Nawet mu tam bedzie lepiej, niż w domu. We młynie mają co jeść. Choćby ta mąka owsiana... to głodu nie bedzie miał... i może sie jako przewiesnuje... a zapoganiać przecie już da radę... No, gotowyś? — zwrócił się do 
Józka ostro, zły na się za wzruszenie, jakie okazał, widziało mu sie teraz, niepotrzebnie.
— Już! — skoczył Józek. Obłapił matkę za nogi. — Nie krzyczcie nic, mamo, ja tu przylecę wnet... — I potoczył się za ojcem, opatulony do ziemi w łoktusę.
Po wyjściu ich długą chwilę milczenie zaległo izby. Dzieci już uciszyły się i, wtulone w kąt pod oknem, patrzały dziwnie poważnie i nieruchomo w jedno miejsce — tam, gdzie ojciec stał. Salka zakołysowała dziecko, które się przebudziło. A Tekla stała przy ławie i z myślą jakąś zmagała się; na licach łzy jej przyschły, oczy suche patrzyły przed się, nic nie widząc; wreszcie postanowienie stanęło w jej obliczu. Podeszła ku żerdce i poczęła ściągać łachy świąteczne i wdziewać na się.
Salka z niepokojem szła za jej ruchami.
— Każ sie to zabieracie? — spytała.
— Do ojców...
— E miejcież zastanowienie. Przecie to ino w gniewie tak mu sie powiedziało. On sam teraz musi tego żałować.
— Mojaśty... jakby ci tak ktoś... komu serce z piersi byś wyjęła, wszystko zdrowie oddała i... całe życie... Jakby ci tak, choćby i w gniewie, rzekł: niceś tu nie wniesła...
Nanowo żałość ją okrutna przejęła, i łzy z oczu poczęły się staczać.
— Myślałach już zabrać dzieci... te drobne... i iść ka we świat... Ale... ludzie nie przyznaliby mi prawdy.
— Nie płaczcież, moi drodzy, bo aże coś sie robi... 
I nie chowajcie żalu. Uważcie: on od wczora od rana nic nimiał w gębie... A tu zgrzyt — tu dzieciska... i nijakiej porady...
— Ja wiem dobrze... bo dyć i ja sama...
— No to widzicie.
— Ale bych mu słowa gorzkiego nie dała...
— No, on chłop... zwyczajnie...
— Tem słowem tak mnie odbił, jak ptaka kamieniem z gniazda...
Stała już, zebrana, jeno chustkę miała zaodziać.
— To myślicie koniecznie iść? No to jakże...
— Ja tu wrócę na odwieczerz. Przecie jakżebych... tak... odeszła. Powiem im, jak mi wyczytuje. Niech sie postarają, niech dadzą co. Jakbych drugi raz to miała usłyszeć...
— No nie płaczcież już... siostro...
Przybliżyła się ku niej i głaskała ją po głowie. Tekla ustała płakać, zaodziała chustkę.
— Uważaj też tu na dzieci... Słuchajcie ciotki! — przykazała. — A jak on wróci...
— Coż mu powiedzieć?
— Nnic... — rzekła po zastanowieniu. I wyszła.
* * *
Salka czuwała w izbie sama. Dzieci, skulone na ławie, pokładły na sobie główki i posnęły. I to w kołysce spało. Słonko prosto z południa świeciło. Światło z okna spadało na ławę, z ławy na ziem.
Czuwającej przesuwały się przez głowę myśli pełne utrapień i — trwogi. Smutne dni lat ostatnich, podo 
bne sobie, ołzawione, jak opłakane po stokroć paciorki różańca... Codziennie ten różaniec przesuwał się w jej myślach — i ta trwoga, której bała się pomyśleć w słowach: kiedy przyjdzie ostateczne Amen? Czuła sercem, miertwiejącem z trwogi, że gdzieś w Wyrokach jest już powiedziane... Jeden Bóg mógłby odmienić. Ku Niemu przeto nawracały się myśli obłąkane i w Jego łasce szukały schronienia, jako te owce przez wilka zestrachane, ku pasterzowi z ufnością przypadłe.
— Bóg nie opuści — szeptała z otuchą. Widziała potwierdzenie wiary tej i w swojem życiu. Ostała sama na świecie, sierotą, a Bóg natchnął ludzi dobrych, że ją wzieli i wychowali jak swoją...
Pamięcią poszła do lat swych dziecięcych. Majaczą w oddaleniu, za srezogą czasu — ledwo je uznać. Wszystko w nich mgławe, wiotkie, przyszarzałe, jak różowe muśliny wyblakłe na słońcu.
Jedno baczy wyraźnie... Raz pobiegła z Łukaszem na trześnie. Łukasz wyspinał się na drzewo, rwał i ciskał jej na ziemię, a ona zbierała do podołka. Mali byli oboje. Najwięcej trześni — i najdojrzalsze, prawie czarne — było na konarze odstającym daleko od pnia, wysoko nad ziemią. Po tym konarze Łukasz się poczołgał, nie dbając nic na jej wołania i prośby. Nagle konar się odłamał, i Łukasz zleciał na ziemię. Oczy zakryła w przerażeniu, a gdy je znowu odsłoniła — widziała, jak leżał na ziemi, zesiniały, prawie martwy z przestrachu i bólu.
W zadumaniu podeszła do okna i wzrokiem poszukała znajomej trześni. Na pół suchymi konarami wychylała się z za okołu, z rogu osiedla.
Jeszcze raz w jej obliczu pomyślała sobie całą tę historyę z lat dziecięcych.
Chciała rozpoznać konar, który się pod Łukaszem złamał — opatrywała ją z uwagą od góry do dołu — i ze zdziwieniem stwierdziła jej przykrą zmarniałość. Ani jednej trzesienki na żywych kończynach. Liście poskurczane, chore, zżółkłe zawczasu.
— Kwiat zaraziło...
Zesmutniała, wróciła na dawne miejsce, ku nalepie. Długo jeszcze został jej w oczach smutny obraz: — rdzawa ziemia osiedla, zczerniały róg okołu, zżółkła trześnia i szare w oddaleniu ściany sąsiadowych chałup.
— Co oni też tam robią — myślała o ludziach z poza tych ścian. — Nikto sie nie pokazuje. Pewnie i tam trwoga przed ostatecznym głodem drzwi zaparła. A jak to było przed paru rokami w tym czasie... Gwaru pełno w osiedlu — ludzie do pola i z pola... ruch przez dzień cały. I słonko wtedy weselej świeciło. Nawet zieleń traw była weselsza... Ku czemu też to idzie? — dygotało niepokojem serce. — Boże, zlituj sie, przemień...
O los swój przyszły najmniej się trwożyła. Czuła się najmniej na świecie potrzebną. Cóż ona jednasama może ważyć? Nic nie ubędzie, choćby ją śmierć wzięła. W strapieniu swojem miała na myśli brata i bratową, i te ich dzieci — 
Popatrzyła z litością na śpiące —  
I jeszcze kogoś...
Cień wysoki przemknął poza szyby. Salkę objęło wzruszenie. Z trwożnem ucieszeniem słuchała stąpań znajomych i z obawą radosną patrzyła we drzwi. Te uchyliły się za moment — do izby zajrzał Tomek. Poczem wszedł za próg. 
— Samaś?
— Sama — z dziećmi.
— Każ poszli?
— Bratowa do ojców — a on powiódł Józka małego na służbę...
Pojrzał na zimną nalepę...
— Nie paliłaś na obiad?
— Nie. Dzieci śniadały... Głodnyś?...
— Ba? Psiakr... z takiemi ojcami.
— Cii... bo je zbudzisz. Nie klnij.
Podeszła ku łóżkowi, wyjęła z pod zagłówka kawałek placka i podała mu.
— Naści, ukąś. 
— To wy tu widzę święta macie?
Nic nie rzekła — patrzyła ku ziemi, gdy on siadł na ławie i krzepił się. A takie łaknienie ją w obec jedzącego napadło, iż ledwo ustać mogła z osłabienia. Wszystką wolą sobie nakazywała, by nie wybuchnąć łzami.
Tomek, skoro podjadł, poweselał i śmielej patrzał po izbie.
— Rychło przyjdą? — dopytywał.
— Nie wiem.
— Klucze od sąsieków ostawili? 
— Nie zamyka sie — nima co...
— Jak placki pieczecie...
Nic znowu nie odrzekła. Cóż mu powie — że to sobie od ust odjęła? Płacz ją jeszcze w piersiach dławił.
— Muszą mieć ziarno jakie — twierdził. — Dasz mi z miarkę. Abo choć garniec. Mojaśty... Coż głową kręcisz? przecie nie poznają. A choćby i poznali — to coż? Przecieś ty tu jak swoja — wolno ci.
Salce ból serce ścisnął.
— Idź, weź se, jak jest.
Tomek wstał z ławy i zabierał się wyjść.
— Tomek, miej rozum! — zastąpiła mu energicznie. — Jak sie uśmiata jeszcze jaka szczypta, to przecie, widzisz, dzieci...
— Coż ci o nie?
— Mnie o nie więcej, jak o siebie. Siądź, bo nie dam...
— Ho! Ho! — roześmiał się z przymusem — przecie ja ino ze śpasu...
— Nie czas do śpasów — szepnęła. 
Zbliżył się ku niej i otoczył ją ramieniem.
— Cożeś taka?
Patrzyła ku ziemi, nie chcąc powiek podnieść — czuła pod niemi łzy. A gdy ją mocniej jął cisnąć ku sobie, poczęła się wyrywać z wysiłkiem.
— Nie opieraj sie. Przecieś moja...
— Czyś zgłupiał? — zatrzęsła się. — Przy tych niewiniątkach...
— Śpią przecie... Saluś... 
— Nie chcę! To grzech!
Szarpnęła się rozpacznie i uwolniła się z jego ramion.
— Jaka... święta — zaszydził.
— Już mie więcy nie napastuj! — rzekła obłędnie i poczęła płakać. — Ja nie wiem, Boże!... za co ja... za co ja cie...
— Znowu te... pacierze — zaklął. — Wiedz se, żeś już ślub wzięna. Pamiętaj! 
Wyszedł i łupnął drzwiami za sobą. Salka, jak stała, osunęła się na kolana koło skrzyni i oczy ku obrazom wzniosła.
— Panie Jezusie I Matko... — szeptała w płaczu — Darujcie to przewinienie... Nie karzcie hańbą...
I myślą dalej się modliła.
Chwile mijały — a Salka nie podnosiła się ze ziemi. Głowę na skrzyni wsparła i trwała tak w znieruchomieniu, jakby ją sen nawiedził.
Tak ją zastała Tekla, gdy weszła do izby.
Dzieci już pobudziły się i skoczyły do matki radośnie. I to w kołysce poczęło kwilić i łapki wyciągać. Naprzód też ku niemu poszła Tekla, ledwo chustkę zrzuciła z siebie. Na pytające oczy Salki krótko opowiedziała:
U ludzi źle. Ostatki już ze sąsieków powyśmiatowali i nie wiedzą, czego sie jąć. Traw sie imają... Głód zaziera nawet do chałup bogaczy. Wszędzie strach i zwątpiałość. Co gorsza — choroby jakieś nieznane ludzi nawiedzają. W końcu dodała, że od ojców nic nie przyniesła. Przyniesła tylko skale piaskowe, jakie 
po drodze znalazła — do zaparzania łachów. Są w sieni w kącie, pod progiem.
Przygniatające milczenie zapanowało odtąd w chałupie Jamrozów. Każde unikało mowy — a gdy kto słowo jakie z konieczności rzucił, to wpadało jak kamień w głębinę. Dzieci nawet, czując ten nastrój ciążący, mało się zabawiały głośniej — szeptały jeno po kątach do siebie — a gdy je głód nasilił, ćwierkały jak ptaszki w gnieździe, albo odzywały się zciszonym płaczem.
Przednowek szedł — zawdy chłopskiemu narodowi wrogi, a tego lata stokroć jeszcze sroższy. Dawniej, choć ziarna brakło po zasiewach, to kupić można było na jarmarku: Lachy dowozili. A w tym czasie okrutecznym znikąd nikt nic nie dowoził — widziało się, że cały świat ta klęska przysiadła. Pieniądze ludzie mieli, ale coż z nich byłu komu, kiedy chleba za nie nie kupił.
Rozgruchła wieść dnia jednego, że jakiś litościwy hrabia przysłał do wsi otręby dla dziadów. To się zlecieli wszyscy — i gazdowie — i rozebrali zasiłek w godzinę. Po kwarcie, po kapelusie, po przygarstniu... Niejednemu i to się nie dostało.
Przednówek trwał. Na polach dopiero że się zieleniło. Ludzie, mimo to, codzień łazili po zagonach, zazierali do rządków w ziemniaki — w nadziei już bezrozumnej, że się co da ugrzyść. A ziemniaki nowe prawie się zawiązywały — były tak duże, jak okrągły groch. Żadnej potuchy ludziom zruszana z wiosną 
ziemia nie dawała. Wypadło bydłu się przyjrzeć — czem żyje.
W jedno rano poszła Tekla na ugór, nazbierała mlaczu, zaparzyła i podała na misce — z warzonem mlekiem. Zjedli w milczeniu — nikto słowa nie rzekł, że gorzkie abo jakie...
Ludzie poczęli się coraz więcej rozglądać w trawach i znaleźli, że wiele dało się jeść.
Dzieci deptały po trawnikach za zajęczą kapustą, za szczawiem — po ugorach wydłubywały osty białe, których rdzeń uważany był za smaki duże — słodkie im też były zajęcze karpiele o listkach drobnych, okrągłych, rosnące w przylaskach wilgnych i w potoczkach — jak i główki koniczyny o miodnych kwiatkach. Wszystko to ścinała dziatwa, jak szarańcza.
Starsi mniej byli przebiorni. Wyzbierywali po miedzach lebiodę, chrząstkę, mlacz dwojaki... Wszystko to razem zgotowane, zwano powszechnie giermakiem.
Z tych traw, a zwłaszcza z mlaczu ludzie puchnęli na twarzach, i w oczach okazywał się wyraz niezdrowy.
Wreszcie poczęła nawiedzać ludzi nieznana dotąd choroba, którą przezwano łożnicą. O tej łożnicy rozmaicie powiadali ludzie: skąd się wzięła. To, że od Lachów przyszła, z dołu — to, że ją dziad jakiś, który nocował w izbie, gdzie ją mieli, przyniósł ze sobą w torbie — to znowu, że się zalęgła w kępce kamieni pod ławą w jakiejś chałupie na zawsiu, gdzie pierwsi ludzie na nią chorowali. Istne zmieszanie.
Nawiedzony tą chorobą, leżał w gorączce strasznej, w majaczeniach — przywidy mu się zdajały — ból niewypowiedziany czuł w głowie i w oczach — i po długiem wytrzymaniu albo przychodził do siebie albo zmierał.
I to miała do siebie jeszcze ta choroba, że przełaziła z ludzi na ludzi jak ospa. Trafiało się tak w niektórej chałupie, że co jedno się podźwigło, to drugie legało. W paru miejscach leżała cała izba — tak, że nie było komu bydłu dać jeść. Krowy ryczały z głodu. Sąsiedzi z dobrości swojej dochodzili i podawali jeść bydłu, a ludziom pić, bo pragnienie w tej chorobie było nie do wytrzymania. Choć poniegdzie to i bali się dochodzić ku ścianom, za któremi łożnica miała panowanie. I trafiło się: w jednem miejscu wymarła cała chałupa — z głodu więcej, niż z chorości, bo nikto się nie miał zająć ludźmi, w czasie gdy ich wszystkich wraz łożnica przysiadła.
Nie wszystkie przecie osiedla ta choroba ciężka nawiedzała. Szła poomacku, na ślepo — mijała wiele chałup, przyczajonych w trwodze. A że głód począł zasilać się trawami, których rozpoznanie rosło, i mniej doskwierał — ludzie potuchy nieśmiało nabierali w serca i jęli krzepnąć szczątkami nadziei, że przecie jako do czasu lepszego dotrwają; jęli też ufniej ku niebu spoglądać i coraz częściej modłami do Boga nawracać. Nadzieja z wiarą wstawała...
Którzy zaś w gorzałce mieli dbę od dawna, poczęli teraz, skoro pierwszy strach minął, do karczem naczęszczać i napijać się gęsto. Skłonień ku temu było wiele. Naprzód: czas przy szynkwasie mniej się dłużył — zawdy się ktoś z krześcijan, a choćby i żyd, znalazł do pogwary — po drugie: głód łacwo dał się gorzałką oszukać i nie tak już uparcie musił do pamiętania o sobie — wreszcie, co najważniejsze: ciążąca myśl o przyszłości stawała się potem mizernem półkwarciu gorzałki dużo głowie lżejszą.
Poniektórego to i kłopotzgrzyt z chałupy wypędzał do karczmy. Jak i Jantaszka... Ten już, lem świt, zabierał się z domu, a wracał późno z wieczora abo i z północy. Słychowano go, bo na całe pobliższe osiedla głosił, i znano już te jego dróżki i stacye. Mały był, to, gdy się napił, głosem rósł w olbrzyma. Zwyk zaś miał na cały głos modlić się przez drogę, a przy chałupie, już po cichu, ofiarować te pacierze. Ofiarował za siebie, za krewnych, za sąsiadów, za księdza, za całą wieś, ale nigdy się nie omylił, żeby za żonę jaki pacierz zofiarować. Wspominał ją tylko raz w drodze — koło smęntarza — i potem drugi raz na działku, przy kapliczce, gdzie zdejmował kapelusz, prał nim z mocą o ziemię i wołał:
— Panie! odpuść mi grzechy! Odpuść mnie i wszystkim ludziom! Ino Danajce nie odpuszczaj!!... i Gabrysiowi — dodawał już mniej zawzięcie. Miał złość na niego o te okrawki ziemniacze, które mu przed wiesną z Tomkiem wykradał z piwnicy i pieczone w zrębie wygarnował.
* * *
Właśnie nadszedł był czas Oktaw — pospólnych modleń i pieśni.
Procesya szła działkiem odludnym, drogą rzadko jeżdżoną, pełną odarnień i zaryw. Prowadził ją ksiądz siwy, staruszek, do odległej na zawsiu kaplicy, gdzie raz do roku w Oktawy procesya z kościoła chodzono.
Naród śpiewał litanię do Serca Jezusowego. Pieśń monotonna utykała wraz z ludźmi na nierównych zadarnieniach drogi i rwała się, rozwlekała, jak cały ten procesyjny pochód. Co mocniejsi i młodsi szli w przodzie z chorągwią, za księdzem i kościelnym szła ciżba nabożnych, głównie niewiast, a dalej w tyle gromadkami, po parze i pojedynką wlekli się starzy, schorzali, zgłodzeni i zesłabieni.
Na samym ostatku, dużo w tyle, mozoliło się dwóch ludzi: Gabryś i Jantaszek. Obaj srodze pijani. Szli, a raczej wlekli się na kolanach częściej niż na nogach — popychając się, szarpiąc i mietając sobą. Padali przytem w zarywy, we fosę, to znowu się dźwigali na kolana, i szli na klęczkach, i bili się. Zawziętość nie ustajała.
— Wyga? — pytał z nienacka Jantaszek i kułakiem Gabrysia pod żebro...
— Nie wyga! — odpowiadał Gabryś i odpłacał kmotrowi zarówno.
To znowu:
— Wyga?... — i pięścią Gabrysia w kark.
— Wyga! — odpowiedź podobna i odpłat. Czasem zaleciał ich śpiew procesyi — wyraźniejsze
słowa — to się łączyli z modleniem żałośliwymi głosami — i znów wracali do swojego. I tak zdążali na klęczkach za procesya, pobijając się przez całą drogę, aż wreszcie i doszli, gdy procesya stała już dawno u kaplicy.
Właśnie skończono pacierze. Ksiądz staruszek powstał, obrócił się do ludzi i począł kazać: o gniewie Pańskim, o karze, która za grzechy spadła na lud,
O różnych rodzajach grzechu, o nieposłuszeństwie synów, o złem chowaniu dzieci, o rozpuście, o nienawiściach sąsiedzkich, o niezgodzie...
— Tu na tem miejscu — kazał — pogódźcie się, darujcie sobie urazy...
Lud buchnął płaczem skruchy. Gabryś z Jantaszkiem obłapiali się za szyje, potaczując się na boki.
— Kumotrze, daruj mi! 
— Ty mi, kumotrze, daruj!
A skoro ksiądz na zakończenie wspomniał o nieprzebranem miłosierdziu Pańskiem, lud odetchnął głęboko i sączył tylko ciche łzy ufności.
Procesya szła z powrotem tą samą drogą. Śpiewano pieśń do Matki Boskiej. Pieśń utykała się, rwała
i traciła się po drodze, jak kwiaty przydrożne. Naród się rozwlekał, co słabsi przyostawali. Na samym znowu ostatku zdążali Gabryś z Jantaszkiem. Wlekli się prawie na kolanach, padając w zarywy, podźwigując się wzajem i obejmując co chwila za szyje.
— Kumotrze!
— Bracie!
I tak już na klęczkach całą tę procesyę obeszli.
* * *
Gabrysiów Cupryn pasł krowę na powrozie, w sadzie. Procesyi, przez działek idącej, nie słyszał, bo kaleką był — wiadomo — tak w słuchu, jako i we wzroku. Jedną miał myśl i jedno pragnienie straszne: — odymałki.., (Rosną na śliwach — na zielonych owocach zaraza — jak sporysz na życie). Wiedział, że są w tym czasie — przypominał ich smaki rozkoszne.
Pociągnął krowę ku płotowi, zadzierzgnął powróz za kulik i poszedł pomału, macając przed się rękami, w głąb sadu... Namacał pień śliwy — zatrząsł nim, i, prędko rozchylając na piersiach koszulę, słuchał... gdzie odymałka spadnie. Schylał się po nią — i zawsze trafił napewno. Tak czynił po wiele razy. Aż się zasycił. 

POWRÓT.
 
Ostrożnie, cicho, jak matką nad kołyską, nachyliła się nad łóżkiem Tekli.
— Lepiej wam?
Chora z wysiłkiem podniosła powieki i popatrzyła na Salkę szklącemi oczami, jakby nie zrozumiała pytania.
— Lepiej wam, siostro? — powtórzyła.
— Czy ja wiem... pić — szepnęła, starając się zwilżyć spiekłe usta.
Salka podała jej garnuszek z wodą, do której wgniotła dla smaku parę jagód.
Wypiła chciwie i wzrokiem podziękowała.
— Czy on... nie wrócił? — spytała po chwili i niespokojnie spojrzała na izbę.
— Nie jeszcze... — odrzekła Salka. — Nie myślcie o tem... On tu wróci, da Pan Bóg, ze szczęśliwą nowiną. Uśnijcie... Może wam podciągnąć zagłówka? Tak... Teraz dobrze...
Usunęła się i usiadła opodal na ławie. Głowę zwiesiła, od niespania ciężką i od strapień.
Tydzień już minął, jak Łukasz poszedł do światu. Wziął pieniądze ze skrzyni, wsypał je do trzosa, zawiązał na się i poszedł na dół do Lachów — kupić chleba. Potąd — powiadał — bedzie szukał, pokąd nie znajdzie.
— Boże dospomóż! — błagała, nieraz i po stokroć na dzień. Wątpienia nawet na myśl nie dopuszczała, choć się cisło... — Cóżby robili, jakby... Boże nie daj!... Ostatnia deska ratunku. Krom tej szczypty mąki w dzieżce: w sąsiekach nic niema — w całem obejściu nic — i na zagonach nic jeszcze nie świta. Dzieci od trawy popuchły — a i traw jadalnych brak... Na całym gruncie do liścia niemal wyzbierane. Dzieńodednia z każdej chałupy osiedla chodzili i wycinali. Trza dzień hledać za korzonkiem ostu. Na dalsze, sąsiednie grunta z inszych osiedli ludzie nie dopuszczą — strzegą tej jędzy, jak złota. Bardziej jeszcze — bo coż złoto teraz... Dyć je mają. Litość Boska, że sie znalazła jeszcze — z dawna, jak główki lnu obtłukali — miarka główczaków w komórce: to się do mąki przyczynia... Ale na długo to starczy? — Boże! dajże też doczekać. Tydzień już minął, i nie widać...
A na dopłatek w tym samym dniu, w którym Łukasz poszedł, łożnica złożyła bratową na pościel...
— Pewnie, że to łożnica — dumała. — Powiadają i w osiedlu, że to ona. Temu nikto tu nawet nie zajrzy. Musieli ją bratowa już wtedy ze sobą przynieść, jak do ojcow chodzili. Matko najświętsza, pocieszże też...
Dziecko w kołysce zakwiliło. Tekla poruszyła się na łóżku, podniosła się z ławy, wyjęła z półki garnuś  z mlekiem, ucedziła do szmatki i dała dziecku. Myślała przytem:
— Łaska boża, że sie ta kapka od krowy dostaje, bo czemby sie to maleństwo żywiło?
Possało i utuliło się.
Salka podeszła z garnuszkiem do łóżka.
— A wy sie napijecie mleka?
— Nie. Wody — jak masz...
— Już od kiesijsza tę wodę samą pijecie... Uczerpnęła z konewki i podała jej.
— Żeby choć było co do tej wody, na smak...
— Ani nie wiesz, Saluś, jak smakuje...
— Hm, mocny Boże...
Chora potoczyła wzrokiem po izbie.
— Każ dzieci?
— Na polu...
— Był tu kto w izbie?
— Nik. Ja sama.
— Zdajało mi sie, że był ktoś.
— Gorączkę musicie mieć... Czoło takie rozpalone...
— Ból w czole — i w oczach — straszny...
— Boże, żeby ja to wiedziała wam pomódz... Chora z trudem zwróciła na nią gorączką błyszczące oczy.
— Nie boisz sie ty, Saluś?
— Czego bych sie bać miała?
— Bo to pewnie ta chorość...
Salka nic nie odrzekła. Nie wątpiła, że ta...
— Uważaj na się... 
— Dyć żeby chciała z was przejść na mnie...
— Nie mów tak naprzeciw Boga... Ale proś Matki Boskiej i patronki swojej, niech cię strzegą... I nie nabliżaj sie, jak niekoniecznie...
— O siostro! To jaby sie was wrzodziła? Rzuciła się twarzą ku jej stopom.
— Salka! miej rozum!... Czy ty umyślnie chcesz się do nieszczęścia przywieść? Bacz, żeś już nie sama...
Salka, zmieszana, dźwignęła się i, milcząc, stała koło łóżka. Chorej, gdy patrzyła na nią, łzy napłynęły do oczu. Przymknęła je — i Salce, skoro po chwili skierowała ku niej wzrok zbiedzony, zdawało się, że usypia...
Cicho odeszła i usiadła pod oknem na ławie. Pół na izbę zwrócona, pół na światło szyb, sparła łokieć na przyokniu, a głowę na dłoni i tępym smutkiem patrzyła w osiedle...
Wodziła oczami po zrudziałej ziemi, po zaschłem błocie, po mierzwie nawozu, po zczerniałych ścianach okołu, po nędznych konarach trześni — a myśl jej wiła się wciąż około jednego, około jednego... jakby ją obłęd ciężki motał.
Aż oparła oczy zbolałe na niebie — i odetchnęła nieco.
Szarzało płatem z za okołu, niby szare, zblechowane płótno.
Wiedziała przecie, że za niem jest błękit, a za błękitem — zdrój Łaski...
Tam myślą przedzierała się przez mgłę — przez smutek — przez tę całą swoją rozpacz... Jak ta jaskółka, burzą uniesiona w stronę obcą.
Co ją trwoga owionęła, to się broniła jak skrzydłem, ufnością w Łaskę, w Litość nieprzebraną — i serce biedne skrapiała święta rosa pociechy.
— Bóg nie opuści — szeptała jej nadzieja.
— Bóg widzi twoją duszę... Saluś. — Jakby słyszała nieznany, a znajomy skądś głos matki. Nieznanej, a tak drogiej...
I, jak dziecko rzadko litowane, poczęła płakać rzewnie i skarżyć się łzami. Długo nie mogły się ustanowić.
Tekla poruszyła się na łóżku i coś wyrzekła.
Salka wstała, podeszła ku niej, ale widząc, że śpi dalej, wróciła.
Z dala dobiegły głosy dzieci. Dumała iść po nie — bo już i wieczór się zbliżał — lecz bała się skrzypnięciem drzwi chorej przebudzić. Stała przy oknie niezdecydowana, gdy dzieci przebiegły koło ściany i zatrzymały się u progu. Słychać było ich głosy zciszone:
— Ty idź pierwej.
— Nie, ty idź.
Chora zerwała się z krzykiem. Salka skoczyła ku niej.
— Co wam, bratowo?
— Kto to?
— Dzieci wracają...
— O!... — opadła na pościel. — Tak mi sie dziwnie śniło... 
— Spaliście co? 
— Spała...
Do izby z hałasem wpadł Waluś.
— Anielka boi sie iść przez sień, że tam w tych skalach, co mama przynieśli, siedzi łożnica... A ja prędko przeleciał...
Salka uchyliła drzwi.
— Pódź, Anielciu, nie bój sie, tam nic niema. Dziewczę ze strachem przemknęło.
— Widzisz, ja sie nie bał.
— I ja sie też nie bała.
— A czemuś nie szła?
— Bo... bo tam zmrok stał.
— Byli my tam — daleko — za miedzom — pochwalił się Waluś.
— I coście tam widzieli? — spytała Salka.
— Nic. Ani jedne jagody. Ktosi nam wyzbierał.
— A ja nalazła jedną zajęcą kapustę!
— To ja nalazł!
— Same dzieci nie rwijcie — ozwała się matka — bo byście sie mogły otruć, wy nie znacie...
Anielka podbiegła do matki.
— A ja wiem, jaka zajęcą kapusta. Taka słodko kwaskowata!
— Idź, dziecko, idź...
— Jeść! — prosił żałośnie Waluś.
— Zaraz wam zrobię wieczerzę — uspokajała go Salka, poczem nabliżyła się ku chorej.
— Jakże, lepiej wam co?
Tekla obróciła ku niej gorączką świecące oczy.
— Strasznie mie sny umęczyły... — odrzekła i mówiła, przerywając często, gdy oddech naspieszał: — Śniło mi sie, że Łukasz przyjechał. A za nim Lachy, na furach. Najechało sie tych fur — pełne osiedle. I poczęli zesypować ziarno... Nasypali taką kupę! Ja poszła po miarkę, coby mierzyć — wychodzę, patrzę — a to ino kupa trzasek. Naraz te trzaski poczynają sie skręcać, rozłazić — i widzę, że to żmije... Jedna mi do nóg jedzie, syczy — uciekam przed nią ze strachem, a uciec nijak ni mogę. Już — już mie ma ugryść... W te razy obudziłach sie. Znowu usypiam, i śnije mi sie, że naszło sie do izby pełno jakichś obcych ludzi — i poczynają wynosić sprzęty... Ja wołam na głos o ratunek — ale sie sama nie słyszę. I ci nie zwracają na mnie uwagi — jakby mnie w izbie nie było. Bierą miski, półki, ławy — i wynoszą. Aże wynieśli wszystko i sami sie gdzieś zapodzieli. Ja została sama w pustej izbie. Naraz — widzę — ktoś, schylony, poza okno przechodzi, skrada się... Widzę ino grzbiet potworny... Wtedy mie taki lęk wziął, żem krzyknęła, co sił — i zbudziłach sie.
Ustała, zmęczona, i oddechała szybko.
A Salka słowa pocieszenia nie mogła znaleść — tak ją te sny bratowej zlękły. Słyszała nieraz, mówili: Jak się śni, że kogo abo co wynoszą z domu — to śmierć...
Dzieci znowu poczęły się dopominać o wieczerzę. Ojca nie czuły w chałupie, to były śmielsze. Wiedziały że "mama chorzy, i leżą, i nic jeść nie chcą" — pojmowały to jako rzecz prostą, nie rozumiejąc jeszczew swych głowinach srogiej wagi nieszczęść — choć już znaki jej poznawały z ust i oczu starszych.
Salka zakrzątnęła się koło nędznego posiłku, uciszając je słowami i pieszczotą.
W czasie, gdy przystrajała wieczerzę, zazierała często ku łóżkowi, popychana niepokojem serca. Chora mżała jakoś dziwnie, ni to śpiąc ni nie śpiąc, czasem rzucała rękami, jakby się oganiała czemuś, a gorąc od niej jechał — że go na twarzy Salka czuła, gdy się ku łóżku nabliżyła. Gorączka z mrokiem rosła.
Salka prędko odbyła się z wieczerzą — nie miała czem długo się trudzić — ułożyła dzieci, to w kołysce nasyciła mlekiem i, siedząc przy niem, zakołysowała je, bo nie spało. Samą sen nadlatywał, lecz się mu oganiała siłąmocą i czuwała, nasłuchując z niepokojem spiesznego oddechu Tekli.
Czas coraz głębiej w noc zachodził... Na nalepie jarzyła się watra i słabo prześwietlała mrok izby.
Już miało się ku północy — dziecko w kołysce dawno spało — i Salka, nie mogąc snu zwalczyć, zdrzemnęła. Naraz zbudził ją głos Tekli.
— Jadą!
Porwała się na nogi i w rozespaniu spytała:
— Kto jedzie?
— Konie I Smoki ogniste! Pędzą! Już tu... Dzieci na drodze! Stratują!! Waluś! Prędzej! Ratunku!...
Salka prędko pojęła. Już była przy chorej — gdy ta zeskoczyła z łóżka i brała się lecieć. Dygocąc z przestrachu, obejmowała ją wpół ramionami, siłą ciągnęła na pościel i słowami prosiła, przedkładała; 
— Na miłość boską — bratowo — coż wam sie zdaje — lążcież — opamiętajcie sie — siostro!
Ledwo ją zdołała ułożyć na pościeli. Wróciła poruszyć watrę, by mrok rozjaśnić, gdy chora zerwała się z krzykiem:
— Oho! już po niej! Już ją weźmie na rogi! Janielciu!... E bijcież tego wołu!
Salka podbiegła i ułożyła ją z powrotem. Za chwilę znowu:
— Czego ty tam za oknem? Jak wyjdę... Nie chodź z ogniem! Ścianę zapalisz! Uważaj!
Salka z przestrachem spojrzała przez ramię w okno — i zlękła się jeszcze bardziej — w oknie stał ogień... Po paru sekundach dopiero przyszła na to, że to odbicie od watry.
— Uspokójcież sie, bratowo — niech sie wam nie przywiduje...
Nie wiedziała w bezradzie, co robić. Już jej nie odstępowała. Siedziała na kraju łóżka i zagradzała rękami, ile razy ta chciała się zerwać.
Po gorączkowym wybuchu następowało uspokojenie na moment — wtedy chora leżała na wznak, dysząc prędko, i mżała w sennem omdleniu, jako ta łodyga w skwarze, a oczy zaświecały się odblaskiem watry, to znowu gasły, gdy je przywierała. War ogromny bił od niej, aż sparnia się naokół czyniła. Gorączka wybuchała falami, jakby w piersiach jezioro gorzało. Za każdą większą falą wracały zdajania.
— Młyn hurkota... Zastawcież wodę na przykopie! 
Jak sie to koło obraca — obraca... Coś woda niesie... Łeb straszny... Ach!
Biła dłońmi, jak skrzydłami, w powietrzu, aż, umęczona, ustała. Po chwili znowu:
— Chodźmy prać... Bier łachy! prędko! prędko! — ciągnęła z pod siebie pościel — a gdy, zdyszana, opadła: — Huu... jak ten wodospad huuczy!...
Po chwili jęła powtarzać w takt młodka, który bił w skronie:
— Sto korcy żyta — sto korcy żyta — sto kor... Raptem zerwała się z krzykiem:
— Gore! Gore! Ratunku!
Cała była, jak płomieniem zajęta.
Salka wszystkiem natężeniem sił znużonych trzymała ją w pół i nie puszczała, gdy się ta rwała lecieć w świat.
— Bratowo! — prosiła, płacząc w bezradzie swojej — bratowo!
Ledwo udało jej się przezwyciężyć ją i ułożyć na łóżku.
Chora po tem wysileniu leżała już spokojnie. War z wolna ustępował — przyszły poty obfite — wreszcie zesłabioną uśpił łagodny sen.
* * *
Tydzień upłynął od tej nocy trudnej, w której ta chorość wszechmożna została przytłamszona wyraźną mocą boską.
Tekla wstawała już z łóżka i przesnuwała się po izbie wolno, lekuchno, jak mgła. Gdy stawała przy oknie, widziało się, że promienie słońca przechodzą 
przez nią, jak przez cienkie lniane pasmo — tak przeźroczysty miała wygląd.
A zachodziła ku oknu często — i długo, uporczywie patrzała na drogę, skręcającą w osiedle z za okołu.
— Nie widać nic — szeptała z westchnieniem i smutna odchodziła ku łóżkowi, by znowu za chwilę wrócić i patrzeć na drogę. Tak jej prawie dzień cały schodził.
— Idźcież, dzieci, wyjrzeć za okół, czy tata nie idzie.
Dzieci biegły jedno przez drugie, jak strzały, i wracały zadyszane, z tą samą nowiną:
— Nie widać nic... Tak już od dni paru.
— Niepokój czekania owładnął wszystkich — Teklę, Salkę i dzieci. Często biegły wyzierać same, bez nakazu. Z każdym dniem coraz to przykrzejsze stawało się to czekanie. A już ten dzień ostatni dłużył się niepomiernie. Widziało się, zwłaszcza chorej, że już niepamiętnie dawno było rano — a tu dopiero z połednia czas się nawracał.
— Mam takie przeczucie, że wróci dziś — mówiła do Salki. Przecie nie sposób, żeby tak długo... dwa tyżnie już... Można kraj cały obejść...
— Kto wie, jak daleko poszedł...
— Choćby też i za Wisłę... To przecie nie za morze...
— Ktoż wie, jak mu sie tam gdzie darzyło...
— Boże dospomóż, zachowaj od nieszczęścia.. 
Mam wiarę i ufanie, że go Stróż Anioł, Matka Boska doprowadzą szczęśliwie do domu...
O tem, żeby mógł wrócić bez chleba, nawet pozoru przypuszczenia myślom nie dawały.
— Mówią, że u Lachów pszenica sie udarza...
— Dyć stamtąd przywozili te białe kukiełki... Teraz już od roku nie przywożą.
— Musi im nie zbywać samym. Choć i żyta też pono siewają niemało...
— Kraj bogaty — niziny... Jakby kto czarodziejski kłębek potoczył i kraj tym cudem stanął...
— Skąd oni też to mają?
— Stąd, mojaśty, skąd i my mamy naszą nędzę — od Boga...
Zastanowiły się obie i nie śmiały myślom dalej dać płynąć. Przytem trwoga niemówiona i nawet niemyślana stała, jak za drzwiami kostnicy, za każdą otwierającą się myślą.
— Dużo masz jeszcze mąki? — spytała nagle Tekla.
Tego pytania właśnie spodziewała się Salka i obawiała się go, niby wyroku jakiego.
— Prawie już... niema — rzekła drżąco.
— No nic. Nie turbuj sie. On tu wróci. Jak nie dziś, to jutro najdalej.
— Nie wiem, co dzieciom ustroić?
— Dzieci zaczkają...
Właśnie wbiegły do izby, zadyszane, Waluś i Anielcia, wołając razem:
— Mamo! ktosi idzie... 
Tekla z drżeniem przypadła do okna. Na skręcie drogi ukazał się nieznajomy człeczyna.
— Nie on — rzekła z zawodem, odchodząc. — Dziadek jakiś...
— Tu idzie?
— Zdaje się, że tu skręcił...
— Też choć usłyszymy co — bo już dawno, jak nikt się nie pokazuje. Jakby wieś wysnęła całkiem...
— Co się dziwić — boją się łożnice... Dziadek ten widać nie tutejszy, bo inaczej ominąłby...
— Ale wy jeszcze, bratowo, uważajcie na się, więcej leżcie niż chodźcie, bo jeszczeście wy nie zdrowi, widać po was... Ta gorączka was pół zjadła. Dziewczątko takie...
Pogładziła ją dłonią po włosach. 
— Nic mi, Saluś... — odpowiedziała pieszczotą. — Żeby on ino prędko wrócił... Jak myślisz, czy wróci dziś?
Zatrzymała się Salka z odpowiedzią, gdy do izby wszedł dziadek. Nie znały go, nie widziały ni razu.
— Wy z kądsi z daleka, dziadku?
— Od Lachów.
Popatrzyły na siebie, wzruszone.
Widocznie i tam tak samo — może gorzej — bo pocóżby tu szedł?... Przemogła się pierwsza Tekla i spytała:
— Cóż tam na dole... słychać?
Dziadek począł wieścić słabym głosem, a im było tak przy tem słuchaniu, jakby je kto z urwiska na pewną zgubę popychał. 
— Jak kraj szeroki — jeden zgrzyt... Nic nie usłyszy dobrego. Lament i gorsza rozpacz niema. Ziemia przestała rodzić — i człowiek stanął bez rady. Telo płaci góra, co dolina. Po nizinach — po czarnoziemiach głód rośnie... Na ogromnej połaci ta kląska się szerzy — nikt nie może zgadnąć, kiedy jej skończenie... Znikąd nadzieja nie świta. Łażą postacie po polach — nie patrzą nawet ku niebu — smutne, jak samobójcę. A po osiedlach choroby się szerzą. Chaty nie rzadko stoją otwarte i puste — niewiada, gdzie się ludkowie zabrali: we świat daleki, czy na smentarz...
Powiadał też: Spotkał w jednej chałupie po drodze ( wsi nie baczy ) dziecko w kołysce na śmierć zakrzepnięte. Jeszcze łzy miało na licach. Długo widać płakało, nim zgasło. Gdzie ludzie z tej chałupy, gdzie się matka podziała — nie mógł, przechodzień, wiedzieć.
— Miłosierdzie boskie odeszło za światy, a ludzkie głód zatopił... I niemasz litości nijakiej. Brat brata w przepaść zepchnie, by sam się odzierżyć — pokiel i jego nie popchnie los... Okrutne stało się życie. Człowiek się plącze pomiędzy głodem a śmiercią, nie wiedząc, ku której stronie się udać: na wschód, na zachód, czy południe — bo zewsząd zły wiatr wieje... I wątpi człowiek, czy jest kraj, palcem wyroków nie dotknięty.., W czyśćcu jest jeszcze nadzieja, a w piekle ino zgrzyt... Tak to za grzechy ludzkie piekłem stała się ta ziemia... Głód — choroby — i męki... I to, powiadają ludzie, nie koniec tych klęsk. Złe wieści idą z dołu... Coś sunie od północy — jakaś po 
dmucha okrutna — niewiada jeszcze, jaka w niej czai się klęska...
Chwila uszła, jak umilkł, a one jeszcze słuchały — dzwoniły im długo w skroniach schylonych słowa ciche, a ciężkie wagą, jak młoty.
Dziadek, siedząc na progu, w swej płótniance konopnej, twarzą omszałą na izbę zwrócony, miał czas obejrzeć, oszacować cały dobytek chałupny — nawet popiół zimny na nalepie przegarnął, przesiał oczami — i widział w końcu dowodnie, że nic się tu dla niego nie najdzie. Oczy mu głodne przygasły, gdy, wezwyczajony już do podobnych w swej łaźbie zawodów, szeptał sobie po cichu:
— Tak ono, tak... Wszędy ono tak na tym złym czasie...
I zabrał się — ani obie nie wiedziały, kiedy.
Zmrok zatopił już izbę, zakrył okno i zrównał ziemię z powałą, a one nie ruszyły się jeszcze ze swych miejsc i słowa nie przemówiły. Myśli trwożne, zgrzytliwe, trapiące, cisły się jedna przez drugą, a odpędzane — latały w kółko, w kółko — i doznaku je omotały. Dopiero głośny szłoch dzieci z tych więzów je wyrwał. Salka wstała, zaświeciła łuczywo i podała im mleka, ostawiając trochę dla matki, która już najmłodsze karmiła. Światło rozmietło trwogę.
— Nie trapcie się nic... — poczęła Salka. — Bo kto wie jeszcze, gdzie Łukasz się udał... Czy to ino po Wisłę świat? Musiał pójść gdziesi dalej, skoro go tak długo nie widać... 
— Słyszałaś, jak dziadek prawił... że od północy jakaś podmucha idzie... i kto wie, co w niej...
— Od północy... a on może na wschód się udał...
— Ja se też tak w rozumie oscymam, jak mogę... Ale nieporada lęku stracić. Coby było, jakby, broń Boże, on z niczem powrócił?
Ten lęk i Salkę zniepokoił. Lecz kryła go i przekładała bratowej, jak umiała, aby ją jeno pocieszyć.
Dzieci, niezasycone mlekiem, labiedziły i domagały się płaczem wieczerzy, dopiero matka, obietnicą, że ojciec jutro przyjdzie i przyniesię im chleba białego, ukoiła je powoli, iż układły się na pościółkach swoich i usnęły.
— Co też ta mój Józuś... — zbaczyła Tekla i łzami się zalała.
— Jemu tam lepiej, jak tym tu... Nie trapcie się. We młynie...
— Kto dziś co może mleć?...
— Przecie się może trafi, choć z dalsza...
— O Saluś, Saluś!.
— Lążcież i dajcie głowie usnąć, bo was ten zgryz doznaku zatrapi. Przecie też uwazujcie na się — ledwoście z chorości wstali...
— O — lżejsza chorość — wierz mi... Wtedy wszystko jakby się ino śniło...
— Bóg da, że i to przejdzie... i wszystko bedzie, jakby się ino śniło...
Uścisnęły się na dobranoc, zeszeptały pacierz i pokładły się spać. Lecz zasnąć obie nie mogły.
Tekli przesuwały się przez myśl słowa opowieści dziadka smutnymi obrazami. Te chałupy otwarte — ta kołyska — ci samostraceni na polach...
Nie widziała nigdy lackich nizin, a teraz wydały się jej tak dobrze znajome... Przestrzenne równie, idące szerokimi zagonami od skupionych koło dróg osiedli, teraz w pustać posępną przemienione... Gdzie ongi żyto rosło — teraz ino rdzawa mszyca; gdzie ongi łan pszenicy się chwiał — teraz jakiś żółty i biały mech, jakby kto lekkomyślny mąki owsianej narozsiewał... Właśnie o takiem polu mawiano, słyszała, że się na nim torbami dziady biły... Złe powietrze tak pole owarzyło. A na tem owarzysku, jak wkopany, stoi człek — postać człeka — w płótniance i w ciężkich butach... ( tak Lachów wyobrażała ) i patrzy w ziemię bez rady...
I znowu inszy obraz. Północna dal — ledwo uznana — za mgłą... Dal ta poczyna czernieć — i oczom przedstawiać się, jak chmura... Sunie ścianą — od ziemi do nieba... a niewiadomo, co w niej się kryje. Lęk serca ścina — i, owładniętej strachem, zdaje się, że już tuż na nią się wali...
Otwiera oczy i widzi okno naprzeciw. Widzi, że jest w chałupie. Odetchnęła. Odwraca się od ściany, pragnie usnąć — nowe obrazy na myśl się cisną... Łukasza droga rozpaczną...
Wyszedł z chałupy i idzie wsią na dół w ponurem postanowieniu. A ona za nim z daleka, o jakie paręset kroków, tak, by ją nie zauważył... Gdy on staje — ona chowa się za drzewa. Gdy rusza — ona za nim... I tak wciąż go ma przed sobą. Dziwi się, że droga jej nie obca. Zapomniała, że szła już za nim... myślą. I to nieraz. Po kilkakroć tę drogę zmierzyła. Wyszedł na gościniec — ona za nim polami koło drzew, stojących przy fosie, by jej nie widział. Na gościńcu wyciągnął nogi w równy, żołnierski chód... Jakże ona nadąży za nim? Już ustaje... Na szczęście zeszedł z gościńca — idzie drogą jezdną koło wody... Wciąż za wodą — jak płynie — ku dołowi... Ona już wiklinami może iść — bezpieczna, że jej nie ujrzy... Często podmyka się ku niemu blizko — i widzi tę głowę jego, zwieszoną od utrapienia. O nich to, ostałych w domu, się trapi... Ma już podejść ku niemu, powiedzieć: nie trap się.. Ale się wstrzymuje. Jak spojrzy na nią tak, jak wtedy, kiedy brał Józka na służbę... Przypomnienie to żalem jej serce oblewa... Cofa się we wikliny i traci go z oczu. Za chwilę znów jej się wyłania — już na moście. Przeszedł most — ona przeszła przez wodę — suchemi stopami, jak we śnie. I już nie może go znaleźć... Gdzie, jak, którędy poszedł?... Darmo uwagę wysila. Próbuje zabiedz mu — pędzi polami na przełaj — i wybiega na rówień podobną, jak w dziadkowej opowieści...
Salce znowu usnąć nie dało pytanie groźne: co będzie, jak Łukasz z niczem powróci? Tekli rozradzała, lecz sama się trapiła wielce. Nie miała siły bratowej powiedzieć, że w domu już nic niema. Mąka wyszła — główczaków samych jeść nieurada — jedyne to mleko, które dzieci zakrzepia. I usnąć jej jeszcze nie dał głód, który ją słabił okrutnie. Od paru dni jeno makuch żuła, którego okraj znalazła we żłobie. Mleka bała się tknąć, bo ledwo dzieci niem ocyganiała, a chciała choć raz na dzień bratowej podać. Dzieci jeszcze, jak myszy, zawdy coś znalazły w polu do ogryzienia — Tekla, jeszcze w osłabieniu, więcej pragnienie niż głód uczuwała — ale ją to już głód napadał, jak wilk przyczajony; nieraz rzucał się na nią nagle i darł pazurami wnętrzności, że na głos chciało się krzyczeć; albo ziewem swem trującym mroczył i słabił do omdlenia. Nie zdołałaby tych mąk cierpliwie przenieść, gdyby nie nadzieja, że to wnet minie... że Łukasz wróci z twarzą poweseloną — i wszystko się odmieni. Teraz ta nadzieja gasła w niej. Uparcie czepiała się myślą wszystkiego, coby mogło otuchę przywrócić...
Jak Tekla mogła Łukaszowi do połowy drogi tylko towarzyszyć, a reszta już mgłą się jej stała, niewiadomem, w które Łukasz poszedł — tak znowu Salka tę drugą połowę drogi myślą odgadnąć chciała... Znalazłszy u Lachów tę samą nędzę, co i tu — podumał, że wracać nijak nie może... i poszedł dalej, kierując się tak, coby z pod tego nieba ciężkiego wyjść na jaką przestrzeń widniejszą... Dniem i nocą podążał, rozpytując się spotkanych ludzi — aże natrafił na pierwsze w polu żyta... Serce mu zadrżało radością — ukląkł wśród pól i łzami Bogu podziękował... Tak Jozue się modlił, jest w piśmie, gdy napotkał ziemię obiecaną... Dalej nie mogła odgadnąć, co Łukasz potem począł... Jozue wrócił i przyniósł winne grona... Jakoż muszą smakować! Widziała jeno malowane, w biblii starej, jak dwaj wysłańcy na kiju je niosą...
Głód znowu począł jej strasznie dokuczać. Już ani myśli oderwać nie mogła. Wcisnęła usta w zagłowek i płakała po cichu. Naraz przezdało jej się, że słyszy kroki poza ścianą... Serce nadzieją zabiło: pewnie Łukasz... Podniesła się — ale przez okno nic nie mogła widzieć. Noc była czarna.
Tekla odezwała się z łóżka:
— I ty, Saluś, nie śpisz?
— Nie...
— Zdajało mi się, że się coś tłukło w obejściu...
— I mnie się tak zdajało...
— Boże! Jakby też to on był... Idźno, wyjrzej, moja ty — może wozem przyjechał, i trza światła...
Stąpania się powtórzyły.
Salka zaodziała się prędko, a serce jej łopotało: pewnie Łukasz... Ostrożnie uchyliła drzwi, by dzieci skrzypieniem nie zbudzić i wyszła przed sień...
Nic nikany nie słyszac. Noc ciemna — chałup nie było widno... Wpatrzywszy się w mrok, zauważyła dalej w obejściu koło ścian stajni postać jakąś... Podeszła parę kroków — i rozpoznała Tomka. Miała przemówić, spytać się, czego tu łazi — ale zaświecił tak na nią oczami, że się go zlękła i cofnęła się.
— No i coż? Kto tam? — pytała szybko Tekla, gdy Salka wróciła z pola.
— Nikogo nima — skłamała.
I leżały już w milczeniu, choć nie spały obie, aż do rana.
Rano Salka, ledwo ogarnęła się i zmówiła pacierz, wzięła skopiec i poszła do stajni. Jakież było jej przerażenie, gdy, otworzywszy drzwi, zobaczyła, że krowy w stajni niema!...
Stanęła zmiertwiała cała i długo nie mogła przyjść do siebie. Wreszcie pojęła... Tem większa ogarnęła ją rozpacz.
— O Jezu! — jękła z serca, jak strzałą ranionego. Nogi się pod nią ugięły — iże jeno, że nie padła. Wsparta o odrzwia, stała w bezruchu bolesnym i patrzyła w przerażeniu na puste miejsce przy żłobie, gdzie wczora była krowa...
Poczem odeszła od stajni i bez myśli, jak w śnie ciężkim, wróciła do izby.
— Mleka! — zawołały dzieci.
Nie miała siły mówić — ni być w izbie nie mogła. Zawróciła i wyszła na obejście. Chwilę stanęła, zmagając się, by pomyśleć, co robić. Wreszcie wzięła postanowienie. Poszła ku chałupie Jantaszka i zaburzyła do drzwi, bo były zaparte z wewnątrz. Za chwilę w sieni ozwały się kroki i głos Danajki:
— Kto tam?
— Ja... Salka...
— Czego ci trza?
— Niczego, ino... czy jest Tomek? 
— Hale! Usiedziałby... dyabli go noszą...
— Każ je?
— E pewnie w karczmie z Gabrysiem i z tą pokraką. — Tak Jantaszka zwała... — Tam balują... A jakoż, Tekla pobaczyła się?
— Pobaczyła... — odrzekła bez myśli Salka i cofnęła się odedrzwi. Chwilę podumawszy, podeszła jeszcze do Gabrysiów. Tam zastała jeno Cupryna w izbie. Siedział na zimnej nalepie i wył. Wyszła prędko i wracała nazad osiedlem. Skoro doszła ku swemu obejściu, gdzie droga poza okół skręcała do wsi — stanęła. Popatrzyła w okna izby... i poszła dalej — na dół...
* * *
W mroku izby, koło nalepy, przy ogniu słabe rzucającym błyski, siedziały dzieci, wtulone w kąt i Tekla z dzieckiem uśpionem na ręku.
Cisza panowała w izbie, jak i w całem nazewnątrz osiedlu. Nawet oddechy nie szmerzyły.
Ktoby znagła ujrzał tę gromadkę w mroku i bladym obrzucie światła, pomyślałby, że ją tak sen uroczny — czuwającą — przysiadł... Takie w znieruchomiałych postaciach omdlałe znużenie, i taka martwość szklana w szeroko otwartych oczach...
Na licach dzieci, zwróconych do ognia szkliły się zaschłe łzy. Upłakały się przez dzień cały, ile jeno mogły, i już je zmrokiem siła płakania odeszła.
Wtuliły się za matkę w kąt i jakby zadrewniały.
Czuły niejasno, że coś się musiało stać dużego — jakaś okrutna przemiana — kiedy już płacz ich nic nie znaczy.
Był to pierwszy dzień — inny od wszystkich dawniejszych — w którym nic jeść nie dostały. Dostały ino obiecanie, że tata przyjdzie na wieczór i da im chleba. Przeto każdy szmer za ścianą wyławiały uchem i oczy miały skierowane we drzwi...
Tak samo Tekla — całą uwagę, ostatek myśli zbłąkanych i nadziei ku drzwiom posyłała...
I dla niej dzień ten był najokrutniejszym z dni, jakie znała.
Nie to, że ją płacz dzieci zgłodniałych do żałości ostatniej przywodził, i nie to, że sama z osłabienia mało nie padała — ale że ją tak okrutnie, tak niemiłosiernie Salka zawiedła...
Gdy późnym ranem, nie mogąc się jej doczekać ani uspokoić dzieci, płaczące o mleko, poszła sama do stajni i obaczyła pustkę... naprzód wpadło jej do głowy, że może Salka wywiedła krowę przed podojem popaść. Poszła za okół — obeszła dokoła budynki — wreszcie całe osiedle — i nigdzie nikany jej nie zobaczyła. Już ją to wielce zaniepokoiło. Może dalej pasie — pomyślała. I choć słabość ją mdliła, doszła aż do pastwisk. A gdy i tu jej nie nalazła, wróciła już w trwodze. Jeszcze to miała spodziewanie, że może krowa się zganiała, i Salka powiedła ją. Ale skoro do południa nic nie widać było — wreszcie już i do wieczora — musiała biedna uwierzyć w nieszczęście. Przyszły jej zaraz na myśl owe nocne tłuczenia poza ścianą i stąpania (wyraźnie je słyszała). I gdy dalej nad tem poczęła się zastanawiać, szukając w przerażonych myślach zrozumienia tego tajemniczego zniknięcia, rozwinęło jej się samo — tak dowodnie, iż zrozumiała wreszcie... Tomek ze Salką — w zmowie. Bo czemuż, gdy wróciła z pola, i ona się jej pytała "kto tam" — "nikogo nima", odrzekła? I przypomniało jej się jeszcze, że kiedyś Salce, w dobrych latach, popchnięta sercem, krowę obiecała...
Wszystko to takie się jej stało przeraźne, że, mimo już uwierzenia, wierzyć przecie nie chciała. Pobiegła do Jantaszków — burzyła do drzwi długo — lecz nikt nie wyszedł. Wróciła nazad — i coś jej się poczęło w rozumie psuć. Mrok nastawał — i w duszy jej mrok panowanie poczynał. "Źli są ludzie" — wyrzekła posępnie. I poczuła wydobywającą się z dna serca, nieznaną dotąd ponurą złość. Ale ponadtem wszystkiem rozpacz była w jej sercu i w myślach.
Gdy tak przy skrzyni pod obrazami mrokiem przybita stała, nie mogąc ani się modlić, padła jej w uszy skarga dzieci: przypominały, iż obiecała im, że "tata przyniesie chleba". Słowa te ostatnie zasłyszawszy, uwierzyła, że Bóg ją przez usta dzieci nadzieją krzepi — i, gwałtem myśli odganiając insze, tej nadziei się cała podała.
I oto siedząc teraz z dziećmi przy nalepie, zbita rozpaczą i trudami dnia, wszystką uwagę przymdlałą ku drzwiom posyłała...
Znużonej często czekaniem wpadała z boku myśl o Salce — i straszny żal, goryczny, w sercu się podnosił — lecz prędko opanowywała się i znowu całą myślą była w zmiertwiałem czekaniu — nasłuchując wraz z dziećmi z daleka niewiadomych skądś płynących szmerów: a to szmerzyła krew jej serca w tej studni ciszy. Ogień przygasł — i zdawało się, że i izba sama, jak co żywego, nachylona w mrok, tak uporczywie nasłuchuje...
Naraz w tę ciszę wpadło z osiedla wołanie i śmiech sowy:
— Kuwik! Kuwik! Hohohoho!...
Dzieci wzdrygły się ciałem i przytuliły się prędko do matki. Tekla, również strwożona, uspokajała je:
— Nie bójcie sie. To sówka sie odzywa.
— Sówka?
— Ptak taki. Siedzi na trześni, abo na okole... Podniesła się i dorzuciła łuczywa na ogień. W izbie
stało się jaśniej.
Za chwilę znowu doleciał głos sowy — ale już z dalsza. Dzieci już mniej się podrygły.
— Na trześni? — pytały matki.
— Nie, teraz gdzieś w sadzie. Uciekła.
— Uciekła?
— Musiał ją ktoś postrachać...
Przerwała, bo zdało jej się, że z obejścia doleciał ją odgłos stąpań. Wytężyła słuch, lecz słyszała tylko młoty serca, radością i trwogą razem wzruszonego. Wreszcie rozeznała kroki. Ktoś szedł powoli — bardzo powoli — ku izbie. I dzieci również usłyszały. Wszystkie oczy zwróciły się na drzwi...
Drzwi od pola skrzypnęły — wreszcie rozwarły się drzwi do izby — i wszedł Łukasz.
Z postaci jego widać było, iż dalekie musiał obejść strony...
Pojrzał po izbie i napotkał sześcioro ócz, na nim z trwogą pytaniem zawisłych... Postąpił w trudzie parę kroków i padł ze stękiem na ławę. Poczem odpasał trzos i cisnął go z mocą na ziemię. "Cwancygiery" złote wysypały się i potoczyły po izbie...
A czując na sobie śmiertelnie zlękłe pytania ócz — wyjęknął głucho:
— Pomór... 

PODMUCHA.
 
Podmucha zbliżała się...
Złe powietrze, dotąd zawiewami roślinność trujące, poczęło wybierać ludzi... Zdarzały się wypadki, rzadkie wprawdzie, nagłych i niespodzianych zmierań, wśród objawów nieznanych ludziom dotychczas.
Ludzie stanęli wobec tych wypadków, jak wobec rzadkich, gradowych pocisków, poprzedzających burzę straszną — zlękli śmiertelnie w sercach i w osłupieniu czekający.
Dziwne rzeczy o tej zarazie szeptano. Człowiek nawiedzony przez nią skręcał się jak chrobak w bólu, zimno go trzęsło okrutnie, jęczał strasznie i w krótkim czasie bez ratunku zmierał. I gdziebądź napadła człeka — w polu, czy w chałupie — ani się spodzieć było. Żadne porady nic tu nie płaciły — zresztą i nie słychać było, żeby kto co radził. Tyle ino ludzie wiedzieli, że to zła strasznie zaraza, i bali się nabliżać ku niej. Nieszczęsnemu, którego napadła, na kiju jeść podawano, abo i ostawiano go koniecznej śmierci. Każdy też więcej strachał się tego opuszczenia w bólu, niż samej tej śmiertelnej zarazy.
Dla chowania w ziemi tych od podmuchy zaraźnej uśniętych ustanowiono bractwo osobne grabarzy, z ochotników zebrane, których pojono gorzałką, iżby mieli odwagę zbierać padłych — i wybrano szerokie miejsce na Dziale — na cmentarz...
Osiedla zcichły w strachu, przyniżyły się, rzec można, ku ziemi, by zawiewy powietrza złego nie zawadzały o nie czarnem skrzydłem.
Rzadkie przecie przydarzały się, jak się już rzekło, wypadki śmierci nagłej. Więcej głód ludzi obalał. Od głodu snęli, jak muchy.
Gdziebądź koło drogi napotkać można było uskwierkniętego człeka, jak ptaka na mrozie. Ale to już tak nie przerażało, gdy przeraźniejsze szło...
Do głodu miał czas naród wezwyczaić się, jak do konania powolnego. Trzy roki trwało. W tym miesiącu ostatnim najmocniej przecie głód przycisnął naród już pół żywy. Jak skałą przysiadł — ani dychnąć. jakby o panowanie walczył ze zarazą — już i śmierci gęste sprawiał. I jego jeszcze była góra.
Bydło, jakie poostało z wiesny, wybito i zjedzono. Obory stały pustkami. Już imali się ludzie rzeczy, których za jedzę nigdzie nie uznano. Mełli korę z drzew, do garści mąki przymieszowali garść drugą trocin lub popiołu, i z tego piekli placki. Przemyślność rosła, bo już nic gotowego nie nalazł człek, ino trza było przemyślić. Kto w tym okrutnym czasie myśl strachem ino miał zajętą, abo zmiertwiałą zgoła, padał... Głód go, zesłabionego, uśmiercał. Grzebł się też naród, chcący żyć, jako to mrowie na spalenisku. Co dopadł, co uważał, że w tem śmierć gotowa nie siedzi, gryzł, trocinił i zjadał.
Od świętego PietraPawła ustała ulga niejaka w tej męce. Nastały po lasach grzyby. Święty PietrzPaweł litując się narodu, nasiał ich więcej tego lata, niż po insze roki. Ludzie też gromadami chodzili po przylaskach — od świtu szli jedni przed drugimi i wyzbierowali. Zbierali wszystkie, które się dały jeść, na których ino śmierć trucizną nie siedziała — : sowy, pliszki, pazdury, siwki, tańculki, biele, kruwki, bordony, pociece, i wiele inszych nienazwanych. Truło się jednak sporo ludzi, którym głód zaćmił oczy i nie dozwolił rozeznać naskich od "psich". Zwłaszcza dzieci małoletnie snęły po lasach...
Przecie, mimo tych wypadków, głód się zasilił nieco. I lżej stało się w chałupach. Gdyby nie ten strach przed inszem...
* * *
— Każ macie swoich? — pytał Jantaszek, siedzący na progu, Tekli, która sama była w izbie z dzieckiem.
Popatrzyła nań mętnie, jakby ją kto niewidoczny z daleka zagadnął, i nierychło odrzekła:
— On poszedł po sól... a dzieci zaś...
— Każ tę sól bierą? — pytał prędko, jakby mu pilno było się dowiedzieć.
— Od solarza.
— Od Józka, czy od Kantego?
— Nie wiem, moiście, kto teraz przywozi... 
— Oba przywożą. Ten z Bochni, ten z Wieliczki. Z Bochni lepsza. Niema w niej ziemi. Jak krzyształ!...
Biegał po izbie oczami, jarzącemi się chorym ogniem, spluwał raz po raz ślinę wyschłą i mówił prędko, co nie było zwyczajem u niego.
— Ho! W Bochni! Są pokłady hrube na sto sążni. Nikt nie zgruntuje... Wyłamują tafle, jak szkło, cobyś sie przez nie przejrzał... Każdemu radzę do Józka. Już sie nie ocygani. Sól czyściutka...
— Kto wie, czy je dostanie... — wtrąciła Tekla. — Drogi zamknięte, mówią, nie puszczają... Tam pono mór...
— Ę hm, tak, tak... — zakaszlał; oczy poczęły mu prędzej biegać po izbie.
— A każ Salka?
— Niema jej. Nie wiemy, ka... Łukasz sie chodził zwiadować, przez trzy dni hladał za nią, tu i po dalszych osiedlach, ale nikto mu nie umiał powiedzieć. Jak poszła wtedy, kiedy nam krowę ukradło...
— Poczkajcież... to ja ją w karczmie widział...
— Kie? — żywo spytała.
— W ten sam dzień z rana, widzi mi sie.
— No i coż? Mówcież!
— No nic. Ja siedzę na ławie zwyczajnie, cli mię na wnętrzu, popijam, a ona wpada, ozgląda sie i pyta sie mie: "Ka Tomek?" — "Czy ja go też, moje dziecko, widział!" — odpowiadam. "Nie wiecie ka je? sumiennie?" — "Na coż tu sumientowanie?" — padam. — "Nie wiem... " No i wyszła. To, padacie, odtąd nie wróciła? 
— Oże ja ją też mogła posądzić...
— Tomuś zmajstrował. Wierzcie. Nikt inszy, ino Tomuś. Jak i z tymi ziemniakami... Wywiódł ka w las, uszlachcił i miał pojadać.
— Bóg go skarze za jej i naszą krzywdę...
— Ho! Co mu tam, kie on ma teraz pański żywot. Pije se, śpiewuje se, aż sie ozlega...
— Przyczemże je takiem?
— Przy grabarzach! Tam teraz najlepiej, wierzcie. Gorzałkę dają darmo, kielo ktory zechce — a coż o resztę? Śmierzć, to śmierzć — wielka strapacja! Aby ino nic nie czuć, nie myśleć... Ten strach najgorszy...
Popatrzyła na niego uważniej. Poznać nie mogła, że to ten Jantaszek, co tu dawniej przychodził labiedzić. Oczy mu gorzały dziwnie, w całej postaci niespokój, a spluwanie gęste do reszty czyniło go obcym.
— Panowie oni... Jeżdżą se, piją, śpiewają — a naród w strachu kryje sie po norach. Hej! żeby to tak mniej dwaścia lat... Teraz nie przyjmą. Darmo pytać. Tomuś, widzicie, wygrał terno: Sami go wezwali. Ten sie im zda — nie cofnie sie... Ho! bo tam trza sumienia twardego. Jak ino kto na tę chorość (tfu! niech ją ziemia... ) zachorze, i widać już, że nima rady, to go bier osęką na gnojak, choćby żyw był, i... do dołu!
— Coż wy... — zwróciła się do niego Tekla z przerażeniem, dziecko na rękach usypiając.
— Ja nic... ino różnie sie trafia, mówię. Sumienia trza, jak stal. Nie każdy może... A coś chciałech rzec... Nie macie wy co zagryźć... Tak choć na ząb... bo wicie... 
— Dyćbych wam z duszy, ale niema nic, moiście...
— Tak, tak... skądby... ja wiem... Oczy mu łzami zaszły — ustał.
Tekla, huśtając z lekka dziecko na ręku, patrzyła w okno uparcie. Jantaszek, siedząc na progu, już nie spluwał, jeno połykał ślinę raz po raz.
— Mnie, wiecie, to najbardziej gorzy, że ta... niech jej Bóg nigdy grzychów nie odpuści!... że ta sie zamyka przedemną. Nieraz do rana burzę sie — nie puści. W karczmie też nie usiedzisz — bo co kto przyjdzie, to gorszą nowinę przyniesie... W polu strach — w chałupie wróg — i ka już teraz ma człek mieszkać?
— Jakież nowiny ludzie niesą?
— Złe same. Strach powiadać.
— Moiście, w mocy Boga wszystko...
— Tak, tak... I ja jak myślę. Ale nie sposób sie strachowi ognać. Ta chorość (niech ją święta ziemia skryje!) okrutne czyni w ludziach wyrwy. Ani sie spodzieje, gdzie kto kany... I nic chorość, ale najgorsze, co przytem... Wiecie? — zniżył głos do szeptu — na zarębkach gdowiec zachorzał, niby na nią... na tę chorość (niech sie nie nazywa). To własne dzieci do sadu go wycisły i tam mu z daleka jeść podawały, jak psu wściekłemu — aż skończył. A znowu w drugiem miejscu... Staruszka matka poczęła sie swijać, że ją na wnątrzu boli. To ją ostawili w domu — dzieci i wnęki — i poszli spać kaindziej. Na drugi dzień z ciekawości któreś zajrzało przez okno. W izbie pustka... Dało znać, że jej niema — weszli wszystka — a ta w piecu poswijana w kłębek — już skostniała. Do pieca zimnego wlazła, coby sie ogrzać. Bo to widzicie tak z tą zarazą... Duchnie powietrze zimne, i na kogo padnie — już je śmierzci oddany...
— A jakoż sie to objawia? — pytała z dygotem Tekla.
— Naprzód mróz chyci około serca — człek sie wije, jak ten chrobak przyciśnięty, ziemię drze — a potem lód zetnie wnętrzności — i koniec.
— Boże! ochroń nas... święta Rozalio, patronko od złego powietrza...
— Z północy idzie, od Lachów... Ale tu przecie rzadko jeszcze wyrywa — na ślepo. Może obejdzie stroną. Już też dość naród pokaran głodem. I cięższych klęsk już znieść nie zdole...
— O — człowiek więcej zniesie, niźli przecierpieć może...
— Wiem ja, wiem, bo i ja haw... Widziało mi sie od roku, że już z nią nie wytrzymam — a patrzcie... Niechże to bedzie na odpuszczenie wszystkich grzechów moich i... Własną chałupę zawierać przed nosem! Powiedzcie. Człekby chciał teraz pod ten czas nielutościwy ka w najgłębszy kąt sie schować... A tu wyskaj na polu, jak pies.
Zgarbił się, zniżył i zszarzał, że go łatwo można było, nie widząc, przekroczyć — tak się stał porówny z progiem.
— Łukasz idzie — oznajmiła Tekla. Jantaszek wstał, usunął się z progu.
— Co też niesie, ciekawych...
Wkrótce Łukasz wszedł do izby. Nie witając obecnych, ciężko spoczął na ławie, oddychał. Zczerniał na twarzy, schudł, oczy mu równie szkliły się niezdrowo.
— Soli niema — rzekł twardo. Nikt nie dowozi. Straże po drogach.
— Spodziewałach sie — szepnęła Tekla. Jantaszek, stojąc koło drzwi począł przestępować nogami, spluwać.
— Hm, tak, tak, nie opłaci sie — marniał prędko. — Kto teraz sól kupuje? do czego? Można sie wreszcie obejść, wezwyczaić... jakże... już trzeci rok...
Łukasz wiódł okiem zmętniałem po izbie...
— Każ dzieci?
— Na grzyby poszły. Już od połednia ich wyzieram. Nie dałach im iść, ale sie uparły, na gołąbki...
— Trza ich było nie puszczać samych! Nie wiesz, jakie trafunki...
— Dyćech im nie dała...
— Już śród wieczerz. Trza iść po nie.
— Ja pójdę.
— Siedź.
Wstał i zabrał się w pole. Za nim Jantaszek...
— Tak ono, tak, moiściewy — gadał, dreptając przy nim, by coś gadać. — Wszędy gdzieś cosi, ani sie człek spodzieje... jak z tą solą... Ale sie nie trapcie o nie... jak dzieci... poleciały uzbierać... gołąbki im pachną... ba! żeby to były... ale dadzą sie ludzie ostać?... bordona nie uświadczy... gdzie! w tym czasie... To nic... karpieli zajęczych urwią... posilą sie... dzieci to lubią... kwaskowate... 
Gdy doszli ku chałupie Jantaszka, ten przyostał i począł burzyć do drzwi.
— Nie otworzy... ścieklina... Bóg mie skarał tą Danajką!... Co mie też, aj mie też...
Łukasz stracił Jantaszka. Skręcił miedzą i poszedł na przełaj przez pola ku przylaskom. Ślebodnie mógł iść, nie obchodząc głowami zagonów, bo mało które obsiane były, a i na tych niewiele świtało. Osty ino złe zieleniły się na nich, jakby je jaki sąsiad zdrajca pochychnie po roli posiał. Zresztą ugór zaopuszczony, zblechowany mrozami rozwijał się, gdzie okiem cisnąć.
Łukasz, doszedłszy pierwszych krzaków, przystanął i nadsłuchiwał chwilę, czy nie dojdą go skąd głosy dzieci... Odzywał się głos jakiś w dalekich okrajach leśnych, lecz nie był to głos Walusia ani Anielki. Zresztą nic, nawet ptactwa nie słychać było.
Zaniepokojony tą ciszą, zawołał głośno:
— Waluś!
Za chwilę znowu: 
— Wa — a — luś! 
Głos potężny poszedł po przylaskach, powtarzany coraz słabiej, aż zamarł.
Łukasz nastawił ucha, by wyłowić choćby daleki, słaby odzew — lecz ino serce swoje słyszał.
— Cóż to może być... — zniepokoił się na dobre. — Do chałupy nie wróciły, bo którędy. Chyba, że daleko zaszły, zajęte szukaniem, i zachylenie je skryło.
Ile mógł głosu dobyć, zawołał jeszcze: "Waluś!".. I po kilkakroć z przestankami dłuższymi powtórzył wołanie. 
Lecz jeno echo samotne wracało. Raz tylko z dalekiego okraja czy z pastwisk, przezdało mu się, ktoś odrzucił:
— Haw! haw!
Mogła to być igraszka słuchu lub lekkomyślny żart grzybiarza. Lecz zniepokojonemu wieldze ten odzew słaby wydał się wskazówką.
— Może tam są, i ktoś uwiadamia...
Począł iść, kierując się w tę stronę, skąd odzew — zdało mu się — przywiał. A idąc lasem, nie szedł prosto, lecz czynił zakolenia długie i upatrywał pomiędzy drzewami, czy ich gdzie śpiących nie najdzie.
Napotykał kerdele grzybów psich; muszarki, psie bordony, psie pociece, sosnaki i wiele inszych; mnóstwo ich poobalanych, zgniecionych, jako i ślady stóp, chodniki prawie zdeptane, świadczyły nadto wyraźnie, iż przeszła tędy głodna zjedź i Wyzbierała do cna, co było jadalnego.
Na wilgotnej, staraszonej ziemi upatrywał małych stopek — niekiedy aż zadrżał w sercu ze wzruszenia, bo mu się widziało, że je rozpoznaje... Wyraźnie drobne paluszki Anielci... Ale zaraz przychodziła mu myśl trzeźwa, że przecie tu sto dzieci mogło przejść, idęcy za grzybami: — jakoże ślady odróżnić?
W tem kołowaniu stracił pamięć, ku której stronie iść zamierzył. Stanął i zastanawiał się — lecz zewsząd wątpienie wiało. Żadna myśl, pocieszająca wskazaniem, poradą jakąś, nie przyszła uspokoić strwożonego serca.
— Gdzie iść? Ku której stronie?.. Co im stać sie mogło, że ani słychu — jakie nieszczęście nieznane? 
Dzieci! dzieci! Pocóżeście same poszły... Matko zła, żeś je puściła...
Gniew go porywał —: Gdy je spotka, to ukarze przykładnie, by pamiętały na drugi raz. I Tekli nie daruje. Ona tu najwięcej winna.
Lecz trwoga zalewała gniew, jak naremny deszcz zalewa watrę.
— Żeby choć ślad, gdzie poszły...
W nadziei, że usłyszy jeszcze ów odzew daleki, zawołał przeciągle: 
— Waluś!
I powtórzył we cztery strony — ostatnio, co miał głosu.
Znikąd nic już nie przywiało. Jeno echo jego wołania odeszło coraz słabsze, aż przepadło.
W bezradzie ruszył w las. Nogi ociężały mu tak przez tę chwilę spoczynku, że ledwo je wlókł. Z trudnością wspinał się na wyższe garby — ale szedł uparcie naprzód, umykając rozpaczy, która już nóg się czepiała.
Ileż debrzy nie złaził! Błąkał się po zboczach leśnych, po stromych ostrysach, po skalistych potokach, ponad urwiska — a myśl wyprzedzała go, zdyszana, zataczając się to tu, to tam, to znów rozpacza obłapiała go za kolana, aż ku ziemi przysiadał.
— Mocny Boże! — mówił se już we łzach — nie szukałby ja was teraz, żeby nie ten głód, co was z chałupy wygnał... Biedactwa moje... Gdzież to — począł rachować — już miesiąc, dwa, więcej, jak cud was dzierży. Ni strawy, ni zasilenia... To drzewo soki z ziemi ma, by rosło, i trawa wilgoć ssie. A wam, biedactwa...
Była chwila, że przyszło mu do głowy, iż sam winien jest tej ich męki. Ojciec przecie. Gospodarz. I że za karę musi tak wiecznie ich szukać, tak wiecznie błąkać się po tych zboczach stromych, ponad urwiska...
Zmierzch spadał na las. Niższe wgłębiny już mraka zalewała.
Łukasz zwrócił się ku okrajom, gdzie ugory się poczynają. Przyszła mu myśl, że kto wie, czy tu pasterze gdzie nie paśli i nie zajęli ich ze sobą. Zahaczył, że pasterze teraz nie pasają.
Zbliżał się ku krajowi. Niebo różowe z zachodu z poza drzew przeświecało. Jakby płachta ciężka — opadły z niego myśli rozpaczne. Stało mu się lżej.
— Dyć trudno miały pod ziemię wpaść. Zeszedłech cały las. Musiały przylaskami zbierać i pójść do domu przez pastwiska. Pewnie już w domu są, a ja sie tu trapię o nie...
Przyspieszył kroku. Nagle stanął jak wryty. W świetle, przedzierającem się poprzez zapiecia gałęzi, dojrzał w dolince koło pnia dwie postaci skulone...
Błysk radości:
— One!... Śpią. Posnęły.
Po odzieży już poznał Anielkę i Walka.
Przypadł ku nim... i aż na pień zatoczył się, podcięty przerażeniem.
— W takich skurczeniach cudacznych nie leżą dzieci, które śpią... Śmierzć — śmierzć!
Nie chciał, nie mógł uwierzyć. Osatał się z przelęku i, schyliwszy się nad śpiącemi, świecami oczu przyjrzał się im zblizka.
Niestety, siność ich lic, widna przy naprószonem poprzez przerzedzę lesistą poświetlu, wyraźnie krzyczała mu prawdę nieodpartą.
W niewierze jeszcze dotknął ramion jednego i drugiego, poruszał je z lekka, jakby się je bał zbudzić — wreszcie potrząsł niemi silnie i zawołał głosem rozpacznym:
— Waluś! Janielciu!..
Nie zbudziły się: ciałka ich już skostniały.
Począł wtedy, klęcząc nad niemi, jęczeć zcicha i mamlać jakieś wyrazy żebrzące, dobywające się z trudem z przywalonego rozpaczą serca. Aż i ustał. Padł ciałem zesłabłem na korzenie pnia, i teraz oczy jego napotkały rozsypane po ziemi psie gołąbki, tak łudząco podobne do naskich.
— Temi sie struły — szepnęła myśl. I poczęła napoły martwemu wyrzynać na sercu obraz ich przedkonania: jako je śmiertelny jad na ziemię cisnął, jako się swijały po ziemi w bólu strasznym, drąc piar i mech piąstkami skurczonemi, aż w męce okrutnej skrzepły...
Zorza różowa za lasem przygasła, i przez szczeliny drzew padała już zmroczniała czerwień, a Łukasz trwał w zastygłej rozpaczy na korzeniach pnia i patrzał krwawemi ranami oczu na skulone ciałka dzieci, które w zmierzchaniu widziało się: śpią...
— Trza je ponieść — szepnęła mu obojętnie rada. I, jakby ziewając już z nudy, dodała:
— Jak?.. Prosto. Na plecach. 
Dźwignął się machinalnie, stanął nad niemi — i długo tak stał, w opuszczeniu rąk, w zmarszczeniu czoła, jak człowiek, który usilnie przypomina, co ma czynić.
Schylił się wreszcie, ostrożnie podjął je dłońmi i na pniu usadowił. To uczyniwszy, zatoczył się zesłabły, jak gdyby ten pień cały dźwignął. Następnie poddał się pod nie, jak pod brzemię, założył ich rączyny skostniałe na swe ramiona, i poniósł...
O niewymownie gniotące było to brzemię!.. Ledwo las ciemny opuścił i na ugorną przestrzeń się wydostał, a już osłabł tak, iż nijak iść nie mógł. Jak gdyby góra ziemi owisła mu na ramionach... Wszystek żal niewypłakany i rozpacz niewykrzyczana zwaliły się na serce, iż chwilami rzęził, jak zduszony. Za gardło raz po razie chwytały go ostre paznokty rąk, z mroku wypadających. W oczach stawały mu krwawe światła. To znów zstępował w mrok, wiejący grozą — jak w otchłań.
Ileż razy potknął się o darń! Jakby po grobach świeżych stąpał... Ileż razy kolana same zgięły się — iż na klęczki upadał, długo nie mając myśli wstać; w końcu dźwigał się siłąmocą i zdążał dalej przez mrok.
Tracił pamięć chwilami. Wszystko przeżyte zginęło, zaszło mrokiem — a przed oczami noc... Jedynie ta Golgota...
Przezdało mu się, że tak od wieczności do wieczności zdąża z tym przebolesnym ciężarem... 

* * *

Tekla przebyła cały odwieczerz w martwem oczekiwaniu. Dziecko usnęło jej na podołku, więc nie ruszała się z ławy, by go nie zbudzić; dziwnie rada była, gdy przesypiało głód, bo nie miała go już czem zasycać — pokarm zasychał w piersiach, jako klej w uschniętej trześni.
Siedziala nieporuszona w bezmyślnem, nudnem czuwaniu, niby Troska zastygła, nad tą swoją dolą. Bała się na czemkolwiek na ziemi myśl zeprzeć — widziało jej się w trwodze serca, iż wszystko naznaczone wyrokiem zatraty... Najchętniej chciała się czuć zawieszoną w mgle, w pustaci mętnej, gdzie nic wyraźnie się nie kształci, nic oczu obolałych nie przelęka.
W tem trwaniu napółsennem, jako pytanie z rzeczywistości bolesnej, jedno ją nachodziło często: myśl o Salce...
— Gdzie ona może być? Co robi? Czemu tak znikła bez słowa?
Niewymownie ta myśl ją dręczyła. I w nocy nie dawała jej spoczynku. Nieraz zerwała się ze snu — zwidziało jej się, że Salka burzy do drzwi, abo że puka do okna... Wzruszona, biegła otworzyć i wołała imię kochane w mrok czarny... Daremnie. Rozdygotana, wracała z płaczem na pościel.
Posądzenie, żal, jaki zrazu do niej miała, rozwiały się, gdy Łukasz, dowiedziawszy się z jej skargi, co zaszło, orzekł twardo, iż Salka tu niewinna. Na Tomka zasię cały gniew obrócił. Odtąd myśl o Salce dołączyła się do innych, krających serce, jako ostry nóż. 
Zmierzch począł spadać — na izbę naprzód — na okna mętniejące — na osiedle...
Teklę niepokój obleciał, czemu ich dotąd nie widać. Z ostrożnością złożyła śpiące dziecko do kołyski i wyszła za izbę wyjrzeć.
Słoneczne zorze dnia gasły. Zmierzch się po polach rozsnuwał, iż zeszarzały, jakby je pajęczyna kryła; a w zagłębieniach i opodalnych przylaskach już mrok się czernił.
Wróciła do izby. Lecz nie mogła chwili dłuższej wybyć. Niespokojność ją wyganiała. Wyszła znowu.
I tak po kilkanaście razy wychodziła wyzierać, siląc wzrok, wypatrując — aże mrok zastąpił oczom. Wtedy przestała, zaparła drzwi ze sieni i roznieciła ogień na nalepie.
Dziecko poczęło się użalać płaczem, więc wzięła je na ręce i usiadła w kącie koło ognia. A niespokojność rosła w niej, falami biła w serce, iż tłukło się boleśnie. Do rozumu, mątem zajętego, cisnęły się pytania trwożące, jedne przez drugie.
— Co mogło zajść, że ich dotąd niema? Co mogą teraz w lesie robić? Przecie tam ćma. Czemu nie wracają? Jakie nieszczęście? Boże, odwróć... Gdzie mogą teli czas bawić?
Bała się dopuszczać na myśl jakichś odpowiedzi. A przeczucie kleszczami ściskało jej serce. Ten mrok, ta cisza, ten ogień przywiodły jej na pamięć ów wieczór, gdy na Łukasza czekała... Coż może dobrego nadejść?
Wstała i poczęła chodzić po izbie prędko, prędko... 
byle nie myśleć. Nie — i to na nic. Wyjrzeć jeszcze — może choć głos jaki usłyszy...
Złożyła znowu dziecko do kołyski, które kołysaniem na ręku usnęło, i wyszła przed sień. Podała słuch ku polom — cisza... Ciemność, że oczu wbić na parę sążni trudno. Obróciła się na osiedle — i mało nie krzyknęła z trwogi... Ze stodoły niedokończonej Jantaszka, z poza ścian, widno było ogień...
— Czy sie pali? Co to może być?
Wnet zmiarkowała. To Jantaszek, nie mogąc się doburzyć do izby, tam złożył watrę i nocuje...
Strach jednak cofnął ją do izby. Wracając, zaparła drzwi ze sieni.
Usiadła znowu przy nalepie. Skroń biła jej, jak w gorączce. W tej ciszy strasznej słyszała ino krew swoją tętniącą i oddech dziecka.
Za chwilę przypadł głos z osiedla, holokanie głośne:
— Ho! ho!
— To Jantaszek dodaje sobie głosem śmiałości — pomyślała.
I znowu długa cisza. 
Ogień gasł.
Lęk począł ze wszystkich kątów wyłazić ku niej... 
Przyrzuciła drew na ogień.
Raptem kroki zadudniły przed sienią. Poznała chód Łukasza. Z trwożna uciechą pobiegła odeprzeć drzwi.
— Sam idziesz? A każ dzieci? Nie znalazłeś ich?.. — Wsunęła się koło niego do izby. — Coż ty niesiesz?... Aaach!! — zakrzyczała strasznie i padła jak podcięta na ziem. 

* * *

Trumną robił sam — jedną dla obojga. Siedział na środku izby na ławce i przy pobłyskach łuczywa strugał deski.
Tekla, zwinięta w kąt, patrzyła rozwartemi obłędem oczami na to dzieło — chwilami jęczała cicho, jak w okrutnym śnie.
Ogieniek na nalepie drgał — to się dźwigał płomykiem, to przygasał. Po izbie latały bez szelestu długie, czarne skrzydła — zwijały się i roztaczały.
Śpiące na ławie wiecznym snem dwoje dzieci nakrył zgęstniały mrok.
Długo trwała ta noc. Jak z otchłani, nie mającej dna, wiała z niej groza.
Pierwszy posiniec brzasku sparł się na szybach, kiedy Łukasz począł zbijać deski. Stuk młotka rozerwał ciszę, jak śmiertelny wystrzał. Tekla, trafiona w serce żywe jeszcze, jękła boleśnie.
Dziwnie obco rozległ się w tej grozą śmierci napełnionej izbie płacz dziecka. Płacz ten przywiódł do życia Teklę. Wzięła je ku sobie, a Łukasz kończył bolesną robotę. Szło mu sporzej, gdyż z okna rozszerzała się zarza na izbę.
W momencie pewnym opadły mu ręce — przezdały mu się deski zalane krwią... Świtało.
Kiedy ułożył dzieci w trumnie i począł zabijać, Tekla zawyła dziko. Pojrzał na nią gniewnie — ucichła — i tylko, ściąwszy zęby, jęczała nieskończenie.
Dzień się już widny rozrobił, gdy Łukasz zadziergnął powróz koło trumny, zarzucił ciężar na plecy i wyszedł. 
Jęcząc wciąż, postępowała za nim Tekla. Odprowadziła go za osiedle i tu zatrzymała się. Przezdało jej się w oczach, krwią i łzami zaszłych, gdy, stojąc długo już, patrzyła za nim, że je za rączki prowadzi... Postępują koło niego mało widne, jak duszyczki mgliste. Odchodzą w świat — i już na wieki.
— Waluś! Janielciu! — zawołała całą rozpaczą matczyną. Wierzyła przez moment, że je tym głosem jeszcze wróci.
Łukasz nie obejrzał się. Szedł zrazu drogą jezdną, spadającą przez gronik, zarastający smreczkami. Minął potoczne wyrwiska i, wydostawszy się na równiejszą przestrzeń, zboczył na ścieżkę, wiodącą przez ugory na Dział.
Tam fundował się cmentarz. Zdaleka widne były kopce czerwonej, świeżo wyrzuconej ziemi. Bolały Łukasza srodze, gdy patrzył w nie, jak świeżo zadane rany.
Pustka ugorna przestrzeniła się dokoła. Na szarej tej caliźnie jedynie parę nędzarzy  świerków i ten krzyczący płat pośrodku...
Cisza dławiąca przywaliła te tłoki bolesne. Ni śladu głosu, ni echa... Z osiedli opodalnych, w zachylenia i zagórza skrytych, żaden też postuk nie dochodził.
Łukaszowi nogi ociężały, jakby przez piachy brnął. Wlókł się z trudem ogromnym przez tę pustkę — ku onej Golgocie krwawej, ku onym kopcom dalekim, które na skłonie nieba jako krzyk czerwony rosły.
Więcej niż trumna ciężył mu skamieniały ból, tłoczący serce. Czuł, że się już nie dźwignie ten kamień. 
Przywalił, zamknął źródło łez, iż kropla się nie wydostanie. Och, żeby módz zapłakaćl.. Z nienawiścią pomyślał o Tekli, której płacz ulżywał męki. Spoczął na miedzy i powiódł skazańczym wzrokiem po tym okrutnym świecie...
Słońce czerwone mżało we mgle, jakby się miało ćmić. Wysoko, na pochyleniu zbocznem, niedaleko przylasków i pastwisk rdzawiło się jego osiedle, Jamrozowe. Popatrzył na nie męką oczu — zobaczył też poza osiedlem nieruchomą, jako słup wkopany w ziemię, postać Tekli...
Zabrał się i ruszył dalej.
Gdy mijał ostatni potok, przyszła mu niespodziana myśl, że się tu ze Salką spotka. Skoro wyjdzie z potoka, zobaczy ją, zjawioną z poza zachylenia, dążącą chodnikiem spieszno, zadyszaną, strachem bolesnym zbladłą.
— Pewnie ją wieść powietrzem doszła... Jak ona sie opiekowała niemi — jak matka.
Przezdało mu się w uszach, że słyszy już jej szloch. Wyszedł pospiesznie, lecz nikogo przed oczami... Zdala dolatywało jakieś śpiewanie chrapliwe.
— Grabarze — powiedział ktoś obojętnie.
Łukasz przystanął i obejrzał się pytająco na niewidocznego towarzysza, poczem przełożył trumnę na drugie ramię i ruszył.
Śpiew pijanych grabarzy rozrywał brutalnie ciszę i w tej pustce był, jak wycie wilków.
— Jakież to wszystko dziwostworne, głupie...
W sercu przebolałem idącego podnosił się gniew, owem holokaniem nieludzkiem drażniony, tem zawziętszy, iż niemogący w nic uderzyć, prawie do osłabienia przywodzący.
Zęby zacinał z wściekłości i posyłał w milczeniu w przestrzeń obojętną przekleństwa — razy — bicze...
— Kogoż to dotknie? — drwiła pustka. Już ani iść z niemocy nie mógł.
Śródpołuń był, gdy się dowlókł na Dział. Przedrewniały w uczuciu, szedł obojętnie wśród zaschłych, czerwonych kopców, potykając się na darylach — ku stronie, gdzie świeżą ziemię widać było. Jedna myśl tylko dygotem go przeleciała:
— Ileż tu tego...
Natrafił wreszcie przy okraju na wykopany dół. Złożył z ramion trumienkę, odpoczął, i jął właśnie spuszczać ją do dołu, gdy nadjechali grabarze.
— Kto tu? — ozwał się z bliska głos ostry, po którym Łukasz poznał Tomka.
Nie odpowiedział, nie podniósł nawet głowy — kończył smutną robotę.
— Patrzcie, on se tu grób harenduje! — krzyknął Tomek do towarzyszy. — Wara od dołu!.. — stanął z groźbą nad nim.
Łukasz podniósł się w milczeniu i, jak wilk, skokiem rzucił się na Tomka. Dołapił go za gardło i począł dusić.
Ten, opamiętawszy się, począł się zaciekle bronić; wnet też wyswobodził szyję z krwi chciwych szponów Łukasza. Wodzili się czas jakiś po trawniku, aż, potknąwszy się na kopcu, padli razem na ziemię. Teraz poczęła się walka zawzięta, tem zawziętsza, że równej byli siły. Co który wydostał się na wierzch, wnet znajdował się na spodzie. Walczyli w groźnem milczeniu. Dyszenia jeno krótkie i trzaskania prężonych stawów słychać było.
Grabarze, ciekawością zbliżeni, postanęli przelękli — widzieli, że to nie bitka zwyczajna, ale walka na śmierć i życie, i że niemałe muszą być ku temu powody. Głupawemi spojrzeniami wiedli za niemi, gdy się ci tarzali po ziemi i tłukli łbami o kamienie.
Aże niespodzianie walczący, zatoczywszy się na grób świeży, wpadli razem do dołu... I tam się bić nie ustawali. Wtedy strach przejął grabarzy: skoczyli ich rozdzierać.
* * *
Od dnia onego pogrzebu coś w Łukaszu zaciekło się. Chodził chmurny, zczerniały, jak noc. Słowa do Tekli nie przemówił. Ona też nie miała woli gadać. Snuli się w chałupie koło siebie, jakoby się nie widzieli. Równie nie było powodu do gwary, bo spólność bytowania straciła się — ogień na nalepie wygasł.
Każde żuło głód osobno. Telo, że się tej izby trzymali. Gdy nastawała noc, Tekla z dzieckiem kuliła się w jednym kącie, Łukasz w drugim. Obojgu zwidywała się trumna na środku izby i stawała przegrodą czarną między nimi. Ta przegroda miała się jeszcze powiększyć.
Jednej nocy, a raczej późno z wieczora, bo się kładli spać ledwo zmrok zapadał, coś zaburzyło się do drzwi nieśmiało i zaskuczało żałośnie.
Oboje, Łukasz i Tekla, znaleźli się przy drzwiach.
Łukasz odsunął zaporę. Do sieni wtoczyła się postać mała, w łoktusę opatulona.
— Józuś! — krzyknęła wzruszona Tekla i chciała go przygarnąć ku sobie.
Łukasz odtrącił ją silnie, aż się na ścianę zatoczyła, porwał dziecko za ramię, wypchnął w pole i zaparł drzwi z nawrotem.
— To ty własne dziecko...
Głos jej się złamał w krtani. A gdy się ozwał płacz Józka, rzuciła się ku drzwiom...
— Waruj! — krzyknął groźnie Łukasz.
Odczuła w mroku pięść nad sobą... Już jakby na nią spadła... W proch złamana, cofnęła się odedrzwi.
Przeczekał, aże wróciła do izby — wtedy wrócił i on do kąta swego.
Groza milcząca zaległa dom. Z pola jeno dolatywało czasem skuczenie, niby płacz pieska, na słotę wyrzuconego. Wreszcie ustało.
* * *
O świcie, gdy Łukasz wyszedł, znalazł za progiem Józka zwiniętego w kłębek — śmierć go tak, jak chrobaka bólem przebitego, odeszła.
Stanął ojciec nad dzieckiem swojem, skamieniały.
Poczem kat na tortury wziął jego serce: wyrzut żar, nigdy nieugaszony.
— Dy ja... Dy ja go na służbę... coby nie dać pobłogi... tu głód... — bełkotał szeptem, jakby się przed Tekla sprawiał.
Nie zmalał wyrzut  ogień po tych słowach.
Już o trumnie nie pomyślał. Nie wstąpił nawet do izby. Jak był bez kapelusza, wziął go jak kawał drewna na ramię i poniósł..
I już nie wrócił tego dnia ani następnych do chałupy. Przystał do grabarzy. 

WE ŚWIAT...
 
Kiedy w owe rano nieszczęsne Salka minęła dom, myślą jej sturbowanej głowy było: szukać Tomka i nie spocząć, pokąd zła nie naprawi.
Z tą myślą podług wskazania Danajki udała się do karczmy. A skoro go tam nie zastała, ani dowiedzieć się nie mogła, gdzie się znajduje, wyszła na drogę i stanęła w bezradzie... gdzie teraz iść — 
Czy wrócić i oczekiwać, aż się zjawi w chałupie?... Czy błąkać się tak, pokiel go nie spotka?... Czy też iść od osiedla do osiedla i pytać się ludzi o niego?
Wszystko, co jej nieporadna myśl nasuwała, nie miało widoków powodzenia, a równie wszystko było przykrem, jeśli nawet spełnionem być mogło. Jednak rozważała w strapionej głowie te rady, chcąc koniecznie, jeśli nic inszego nie nadleci, coś z tego konać.
Wrócić?... I jakże się bratowej na oczy pokaże? Na te kochane, boleściwe oczy... Jezus! Przyszło jej na myśl, co bratowa może sobie pomyśleć, że ona wychodziła w nocy i, wróciwszy, uspokoiła ją, że nikogo niema na obejściu.
— Jak zajrzała rano do obory i ujrzała tam pustkę... pomyślała se pewnie, że ja z Tomkiem w zmowie ! 
— Ale nie — uspokajała się — tegoby zaś nie pomyślała. Przecie zna moje serce. Ino że to tak dziwnie sie zeszło... i że on... O Boże! odmień...
— A Łukasz? — Aż zadrżała na myśl, co Łukasz powie, jak wróci. No, onby jej już de chałupy nie przyjął — za Tomka.
Nie, za nic w świecie nie wróci teraz tam — postanowiła — aż zło odrobi... Ale jak? Błąkać się, szukać... czy go spotka? Żeby choć znała kierunek, gdzie się mógł udać.
— Mógł poprowadzić gdzie na jarmark... Nie, teraz jarmarków niema. I coż mu zresztą z pieniędzy w tym czasie? Prędzej w las gdzie zaprowadził. Musiał spólnika mieć... Ale gdzie szukać? Las naokół...
— I pewnie już po krowie — dodała myśl zrozpaczona.
Najpewniej byłoby obwołać po wsi. Ludzie by się rozlecieli... Ale jakże — jego obwoływać? Naródby zgruchnął, i byłby sąd...
Obłęd głowy się chwytał — tak bolała okrutnie, i nadtem więcej, że to on...
— Niech już Bóg sam karę mierzy — pomyślała. Z tego wszystkiego postanowiła iść przed siebie
i spytywać się po drodze, czy go kto nie widział.
— Może traf jaki szczęśliwy naprowadzi...
O więcej głowy nie łamała. Jak ino odszuka go, wszystko się naprawi. Stanie mu sędzią imieniu bratowej, dzieci... Mocą, którą w sobie czuje, mu nakaże...
Ruszyła ku najbliższemu osiedlu. 
Jeszcze nie doszła chałup, które wystąpiły ze mgły przed jej oczy — bo na dopłatek mdlisty był ten dzień — gdy napotkała przechodzącą znajomą "stryjnę", jak zazwyczaj starsze kobiety zwała.
— Nie widzieliście też Tomka? — zapytała. Kobieta popatrzała na nią dziwnie, jakby jej nie
poznała. Salka nieśmielej już powtórzyła pytanie.
— Wstydź się. Samej za Tomkiem latać... — powiedziała ostro i przeszła.
Salce jakby nogi podcięła ta obelga. Osunęła się na belkę przydrożną i zaszlochała.
— Sprawiedliwie... — powtarzała sobie w płaczu. Aż jej się lżej stało.
— Pewnie że tak mię wszędy przywitają... A powiedzieć im, że Tomek ukradł krowę i że go skroś tego szukam...
Ponownie szloch ją zdławił.
— Bóg mię skarał za grzech...
Mgła zeszła aż ku jej stopom i owinęła ją, jak szara przędza, a ona nie zahamowała się w płaczu. Wypłakiwała przy tej publicznej drodze miłość swoją...
Jakże się okrutnie zwiedła! O czemuż nie ufała słowom Łukaszabrata!
Gdy po tym wyrzucie płaczu uspokoiła się niejako w sercu, zagadnęła ją myśltroska, czekająca cierpliwie na to zmęczenie jej ostateczne:
— Co teraz czynić?
Nie umiała nijak tej trosce odpowiedzieć. Widziała jeno mgłę przed sobą — czyby ona istotnie była, czy nie. 
— Już widać niema rady.
Chciała domowi pomódz. Chciała to zło naprawić. Lecz wszystko stanęło zawadą przeciw woli jej serca.
— To już widać Bóg tak chce. Bóg skarał ten dom za mnie i za niego.
Długo siedziała w martwości myśli, jak w zaćmieniu. Nic nie widziała, ino mgłę — mgłę — przed sobą, dokoła i w sobie. Jedno szare jezioro dokoła sierotybrzozy... Zatopiło tę nędzędolinę, iż zdaje się oczom domęczonej duszy: nic się nie staje, ani się nie stało... Wszystko jakby senmajak... Telo ino, że ogromnie smutno. Już ani płacz nic nie płaci.
Wreszcie jakoby z dna skałą zgniecionego serca poczęła się dźwigać przytłamszona wola i zbudziła myśl jedną, która już dawniej zrodziła się w jej schwierutanej głowie, w chwili osobliwie ważnej, gdy poczuła się matką...
— We świat...
Zaczęła się tej myśli śmiertelnie znużonemi oczami przyzierać i przykiwnęła głową.
— Prawda. Nie powinnach im miejsca zastępować. Łukasz wróci lada dzień..
Nie tak łatwo jednak serce przekonała. Tkwiące w niem, jako strzały, wątpienie i trwoga poczęły się odzywać.
— A jak też Łukasz nie wróci? Już teli czas, jak poszedł. Albo jak, Boże nie daj, wróci z niczem? Jakoże ich w tej nędzy ostawi?
— To coż ja im, biedna, pomogę? Choćbych i była przy nich. A zawdy ten wyrzut bedzie, choćby niepowiedziany, że to przezemnie to nieszczęście ich spotkało. Nie, nie zniesłabych... Pójdę, pokąd nie znajdę krańca nędzy... Przecie być musi... Wtedy ich wybawię.
Aby przerwać wszystkie odrady, których się poprawdzie trwożyła, wstała i poczęła iść na dół...
Przyszła jej myśl troskliwa: czyby nie wrócić po chustkę do domu? Ale odsunęła ją prędko. Niech już najgorsza niewygoda, byle nie te oczy pytające... Już ją dość bolą, choć je tylko w myślach widzi.
Gdy przechodziła obok karczmy, popchnęła ją resztka nadziei zajrzeć... Lecz, uchyliwszy drzwi, zobaczyła jedynie Jantaszka, niewinnie kiwającego się nad próżnem półkwarciem.
Wyszła z powrotem na drogę i wzięła już mocne postanowienie: iść. Popatrzyła jeszcze ku tej stronie, gdzie miarkowała we mgle osiedle Jamrozów i wyrzekła:
— Bądźcie zdrowi, bratowo, i wy dzieci... Niech was Bóg, Matka najświętsza, mają w swojej opiece.
I, przeżegnawszy się, ruszyła na dół.
Z początku szła prędko, pędzona obawą, aby ją zaś co nie przywróciło. Lecz gdy uszła już kawałek spory, osłabienie poczęło ją przywalniać. Głód, przez zgryz i zmartwienie większe przytłumiony, począł ją teraz srodze nękać. W nadziei, niemającej już w rozumie żadnego poparcia, obzierać się poczęła na chałupy, jak je po drodze spotykała. Mgła się podniesła, to widne były oczom.
Ale nic pocieszającego nie wróżyły. Od deszczów oczerniałe, o dachach przegniłych, zaniedbane, stały milczące jakby życia nijakiego w nich nie było. Ani krzątaniny zwyczajnej w osiedlach, ani głosu. Nawet pies nie zaszczekał.
Trwoga jeno szła od tych chałup, myślobraz: pokotem z głodu leżących, po zapieckach pozwijanych abo i pośniętych wiecznie; to też z drżeniem serca je mijała.
Nareszcie koło jednego osiedla, opłotkami do samej drogi przylegającego, napotkała kobietę, nieruchomo przy płocie stojącą, na dół, na drogę zapatrzoną.
Przechodząc mimo, pochwaliła Boga i poznała ją jako znajomą. Ta, odpowiedziawszy "na wieki", spytała smutno:
— Każ idziesz, Saluś?
To proste zapytanie strwożyło Salkę, jakby ją kto w jakim złym zamiarze doszedł. Nikt nie wie, że idzie we świat. Maż jej, mało znajomej powiedzieć i sprawiać się, poco i dlaczego? Skłamać znowu doznaku?... Odrzekła przeto:
— Naprzeciw brata idę. Poszedł we świat...
— Tak i mój... Od tyźnia już go wyzieram. Usycham z niepokoju i z czekania.
Salka bratową wspomniała, i stanęły jej łzy na oczach.
— A wy tam... macie co jeszcze?
— Moiście... pytajcie sie...
— Tak i haw... Ostatnia w nim nadzieja... Ja jeszcze, jak ja — to se choć oscymnąć potrafię. Ale dzieci o płaczu trwają i o głodzie... 
Salka nie mogła słuchać dłużej. Doznaku jej się przedstawiło, że ta kobieta o bratowej mówi i o jej dzieciach... Żal straszny za niemi, przytem trwoga, skąd ta kobieta może wiedzieć, jakby akurat patrzała na to (czy Bóg ją natchnął? Już mąt się głowy chwyta — ) przejęły ją tak, iż poczęła iść bez słowa...
— Może zanocujesz? — wstrzymało ją pytanie. — Bo już bedzie śródwieczerz...
— Nie — odrzekła, siląc się na spokojność. — Chciałabych jeszcze ujść drogi trochę za wideka. Ostańcie z Bogiem.
I przeszła.
Teraz głód rzucił się na osłabioną, jak zwierz drapieżny. Darł wnętrzności pazurami i słabił tak, iż potaczowała się, jak pijana. Parę razy usiadła przy drodze, ale jeszcze bardziej ją słabiło odpocznienie. Zbierała się całem wysileniem woli i szła dalej.
Rozglądała się dookoła, czy czego nie wypatrzy. Ale nic nie podpadało żerowi jej oczu. Zrozpaczona, miała już wejść do której z chałup. Na czas jednak zastępowało jej przekonanie, że tam nic nie znajdzie. Daremny trud...
Zresztą i chałupy koło drogi się straciły; było jeno widać zdala samotne, pozawodne. Mijała wieś.
Właśnie dochodziła ku figurze granicznej. Zdala już zauważyła postać leżącą — wydało jej się — krzyżem przed figurą. Skoro bliżej nadeszła, zobaczyła z przestrachem, że postać owa leży na wznak, twarzą ku niebu. Dziadek suchutki, jak Paniezus wystrugany z drewna. Widocznem było z drogi po oczach zbielałych i po siności lic, iż śmierć już dawno na nim siadła.
Przeżegnała się, zmówiła "Wieczne odpocznienie" i przeszła. Strach ją popędzał. Niedopuszczana, wciskała się gwałtem do mózgu myśl, niby ostrzenie kosy:
— Głód uśmiercił...
Poczęła wbrew spodziewaniu, a z wiarą, pilnie upatrywać po drodze, czy czego nie najdzie, coby się dało jeść. Napotkała trzaski strugane koło drogi. Przyszło jej na myśl, że ludzie z trumien trzaski wynoszą ku drogom. Nic ją to jednak nie cofnęło. Podjęła jedną i poczęła gryść i ssać żywiczny z niej sok. Uczuła, że ją to krzepi. Więc wzięła więcej na drogę.
Potem zeszła z gościńca i upatrywała jadalnych traw. Próbowała listków podobnych do mlaczu, były jednak w smaku mdłe, bała się ich jeść. Zresztą nic nie znalazła. Ugór otaczał drogę lub tłok, o dawno zmarniałej ścierni.
W jednym takim tłoku w miedzy nieopodal od gościńca zobaczyła gruszędziczkę. Pchnięta jakąś nadzieją podeszła ku niej i — dziw! — wypatrując, dojrzała kilka gruszek drobnych na niewysokim konarze. Dostała je bez trudu, były cierpkie, ale jej były słodkie, jak rajski owoc. Wypatrzyła jeszcze parę, i potem jeszcze — wreszcie, przepatrzywszy całą, i widząc, że już nic więcej nie najdzie, odeszła. Więcej te gruszki na duchu ją skrzepiły, niż na ciele.
— Bóg pamięta — myślała z otuchą. — Widzi ci sie, że już koniec, a tu nie wiesz, skąd przyjdzie poratowanie. 
Wchodziła do wsi sąsiedniej. Nie była tu, jak małą dziewczyną na odpust szła. Więc poczęła się rozglądać, w słabej nadziei, czy jakiej zmiany na lepsze nie dojrzy...
Niestety, i tu taksamo. Osiedla w strachu zciszone — ludzi nie widać na obejściach — a jeśli się kto przesnuje, to jako cień.
W środku już wsi napotkała sprawę nową: kilkoro łudzinędzarzy przy opłotkach, a opodal istna Rozpacz — niewiasta o warkoczach rozpuszczonych, o zaplecionych poza szyję dłoniach, idąca w zawodzeniu głośnem gdzieś w przestrzeń, ku ugorom.
— Ostatnie dziecko jej umarło. Tego lata już troje schowała — objaśniali dobrzy ludzie, gdy przechodziła mimo.
Poza wsią droga odchylała się od wody i podnosiła się zakoleniami pochylnemi na dział. Zmierzch zniżał się nad ziemię, gdy Salka szła do tego działu.
Na drugim skręcie, niedaleko od drogi, w kamienistym hyrcu pastwisk ujrzała ogieniek, złożony z kurlaczków, i przy nim dziadka, leżącego w swinięciu podobnem, jak gdy kto swija się z bólu. Uderzyło ją to dziwnie.
— Coż wy tu, dziadku, robicie? — spytała.
— Grzeję sie — odrzekł z jękiem.
— Czy wam tak zimno? 
— Na wnętrzu lód...
I jej serce lód przejął na te słowa. Słyszała, jak powiadali: Naprzód chyci zimnica, potem ból... Nic inszego, ino ona!... Chcąc się jeszcze upewnić, spytała dalej:
— To was tu z chałupy wyciśli?
— O! tu wyciśli... Właśni synkowie... ojej! I począł jęczeć i swijać się, jak chrobak.
Salkę wtedy taki strach napadł, jakby zwierza zaczajonego ujrzała koło drogi. Poczęła biedz pod górę...
— Ho! nie uciekniesz! nie! — goniły ją urągliwe słowa i jęk naprzemian.
Strach jeszcze większy ją popędził. Ani nie wiedziała, jak się znalazła na dziale. Tu przyszło jej opamiętanie. Poczęła sobie czynić gorzkie w sercu wyrzuty, iż tak się z umierającym w bólu zaobeszła, że mu nawet słowa pocieszenia nie dała.
Przeszła dział długi i w zmroku już schodziła na dół. Ujrzała w dole światła błyskające, jak świętojańskie robaczki na cmentarzu. Stało się jej lżej, strach ją odszedł, gdy się czuła blizko ludzi.
Żyją, skoro świecą — pomyślała. I naspieszała, aby dojść do wsi, nim pogaszą.
Nareszcie pierwsze domy poczęły się wyłaniać u stoku schylenia. Minęła jeden i drugi, gdzie się nie świeciło — i naraz stanęła w zdumieniu. W trzecim jakoby wesele się odprawiało... Muzykę słychać — śpiewy — tupoty nóg... Wśród ciszy powszechnej ta chałupa była jak taniec na cmentarzu.
Podeszła bliżej — zajrzała do okna — i odskoczyła, przerażona. W migających twarzach dojrzała pijany obłęd.
— Ci ludzie poszaleli. Albo też chcą zagłuszyć 
strach... — myślała sobie, pospieszając wartko drogą, by jaknajprędzej stracić tę ohydę.
Wieczór coraz głębszy zachodził. Światełka przed nią gasły, jak latarki, wiatrem zdmuchiwane. Szła już znużona bardzo, utykając się na kamieniach. I głód ją słabił. Zamarzyła o spoczynku, o śniewybawicielu.
Z tem marzeniem skręciła ku najbliższej chałupie, gdzie migało jeszcze światło, i zaburzyła do drzwi. Niezadługo ozwały się kroki w sieni i głos kobiecy:
— Kto tam?
— Ja... 
— Czego chcesz? 
— O nocleg proszę...
— A skądeś ty? 
— Z trzeciej wsi idę... 
Kobieta wróciła do izby... Słychać było półgłośną rozmowę, choć słów nie można było powiązać uchem. Widać naradzano się.
Salka czekała cierpliwie, modląc się w duchu, żeby ich Bóg natchnął dobrą chęcią.
Za chwilę wyleciał głos kobiecy ze sieni:
— Nie puścimy.
— Nie, to nie — powiedziała sobie Salka i odeszła. Niedaleko spotkała drugie światło, dalej od drogi.
Podeszła tam, trzymając się opłotków, i znowu zaburzyła. Tym razem chłop się odezwał z progu izby:
— Kto sie tam burzy?
— Ja... Proszę was, dobry człowieku, o nocleg...
— Teraz sie nie nocowuje.
Salka też już nie prosiła. Wróciła na drogę, myśląc: 
— Przecie jeszcze znajdę ludzi, co nie będą żałować tego kąta...
Minęła kilka chałup, w których ciemno było. Natrafiwszy wreszcie na światło, zbliżyła się i poczęła kłapać do drzwi, ale w tym momencie światło zgasło.
Zabolało ją to wielce, i już nie burzyła więcej. Poszła dalej.
W czwartem miejscu jeszcze gorzej ją przyjęto. Ledwie zdołała przepowiedzieć, że o nocleg prosi, gdy ze sieni zakrzyczał głos ostry:
— Ja ci tu dam nocleg! Idź precz odedrzwi! Słyszysz? Bo jak wyjdę... Kto wie, z jakiem ty powietrzem... Chcesz wytruć mi chałupę?
I dużo jeszcze słów podobnych miotał, których Salka już i nie słyszała, bo zalała się łzami i odeszła. Żałość ją okrutna przejęła. Ulżyło się jej dopiero, gdy się wypłakała.
W goryczy serca postanawiała już nie wstępować nigdzie, iść choćby w las gdzie, a ludzi nie prosić.
Jednak gorycz nikła w miarę, jak słabość ją opanowywała. Pięć chałup minęła w tem postanowieniu, przy szóstej się zawahała, a do siódmej się obróciła. Już się nie świeciło. Nie zważała jednak na to i poczęła burzyć do drzwi. W izbie coś się poruszyło, ale nikt nie wychodził otwierać, ani pytać. Powtórzyła parokrotnie burzenie i, nie mogąc się doczekać skutku, poszła dalej.
Rozpacz ją już poczęła ogarniać.
— Padnie mi na polu zostać. Żeby to choć w zna jomem miejscu... Gdzież tu ułożyć głowę? Uskwierknę, jak ta mucha na zimnie.
Nabrała jeszcze śmiałości i poszła burzyć dalej. Prosiła na wszystko, przekładała:
— Dyć ja wam nie zajmę miejsca, ino tę głowę zeprę na ławie... Puśćcie...
Ale nikt nie miał woli jej odpowiedzieć. Jakby kamiennym snem spali.
W ostatecznej determinacji podeszła jeszcze do jednej chałupy. Postanowiła bądź co bądź już nie ustąpić i potąd burzyć, aż się kto odezwie — a wtedy muszą jej otworzyć. 
Chałupa ta stała samotnie — ani obejścia koło niej, ani stodoły. Nie wyglądała na zamieszkałą. Na to jednak w tem położeniu nie baczyła — podeszła i zaburzyła; zrazu zlekka. A gdy po chwili ciszy mocniej kolanem stuknęła, drzwi się uchyliły — nie były z wewnątrz zaparte.
Weszła więc do sionki i, omacawszy ścianę, natrafiła drzwi drugie. Zapukała. Skoro nikto się z wewnątrz nie odzywał, pociągnęła za skóbel. Drzwi odskoczyły. 
Taki duchnął na nią ze środka ciąg zimny i trupi dech — iż mało nie padła. Włosy jej strach podniósł i dreszcz ją przeszył całą. Czemprędzej popchnęła drzwi — i drugie, wybiegając, zatrzasła za sobą. Nie ustanowiła się w pędzie, aż na drodze.
Odszedłszy już kawał spory, mogła dopiero pomyśleć o tem. 
— Kto wie, co tam... Może dom cały wymarł. Abo też tam składają pośniętych na tę zarazę...
Na tę myśl mdlenie ją opadało.
— Pewnie kostnica... Bo cożby insze... Tak na uboczu...
Teraz sobie zbaczyła, że nie zauważyła stodoły, ni obejścia.
— Cmentarz musi być blizko... Wyszkliła wzrok w tę stronę.
— Istotnie, coś jak drzewa, jak mur...
Ale niepewną była, czy ją wzrok nie bałamuci. Droga podnosiła się w górę.
— Czy iść dalej?... Pewnie działy się poczynają... Tu koniec wsi...
Obejrzała się poza siebie na minioną kotlinę... Światła już pogasły. Jedynie na samym krańcu coś migoce. Widać tam, gdzie tych oszalałych naszła.
— Coż teraz? — pytała myśl zrozpaczona. Uczuła się w takiem strasznem opuszczeniu, iż widziało się: o gorsze sieroctwo trudno.
— Ni wrócić, ni iść...
A ta kostnica prześladowała ją — i, że stała przy drodze, którą przeszła, zagradzała myśli o powrocie.
Postanowiła iść naprzód, dokąd już zajdzie. I, poleciwszy się opiece Boskiej, ruszyła...
Podobny dział się wznosił, jaki już była przeszła. Droga była uciążliwa, bo zakosami wiodąca. Mało jej ubywało, choć starała się naspieszać.
Od połowy wzniesienia poczynały się krzaki, jałowce... Te w ciemności przybierały w oczach nastrachanej różne postaci: to przyczajonych rysiów, to jakichś kudłatych stworów, to ludzkich wyraźnie cieni...
Ileż strachu przebyła, nim doszła na wierch! Zmówiła modlitwy wszystkie, jakie znała. I te ją tylko śmieliły wśród tej nieznanej pustaci.
Dalej droga wiodła po równi prawie przez dzielec bezdrzewny, a potem lasem.
Przestrzeń widniejszą przebyła Salka bez trwogi — otoczona niebem, na północnym skłonie zorzą zażegniętem, czuła się jakoby od ziemi podwyższoną i Boskiemu poziorowi bliższą. Lecz skoro w las weszła, strach ją na nowo opadł, jakby tu na nią zaczajony czekał. Cóż miała biedna robić? Trza było iść. O powrocie ani gadki.
Poleciła się opiece Boskiej i Aniołowi Stróżowi, którego czuła jakoby w pewnej odległości postępującego i baczącego na każdy jej krok, i szła już bezpieczniejsza dalej. Mimo to nie mogła się oprzeć dreszczowi niepokoju, gdy zasłyszała szmer jaki po kraju. Wbijała oczy w ciemność, oddech zciszała doznaku i starała się iść wolniej a biedz równocześnie. Zmęczenie ją odeszło i głód ustąpił — mocna się czuła tą jedną myślą, by ten las najprędzej skończyć.
Zachodziła w coraz to głębszy mrok. Gęstwia drzew otaczała ją, jak mury, ze stron obu. Smuga zieleni ciemnej wisiała gdzieś wysoko, na niej gwiazd parę. Przy ich poźroczy droga szarzała ledwo na kilkanaście kroków przed nią, dalej jakby się topiła w mroku albo ucinała. To ją pocieszało, że droga jezdna — wyraźnie znać ślady wozów — musi gdzieś ku siedzibom ludzkim wieść. Trudno miałaby się tu ciągnąć puszcza. O takiej nie słyszała.
I tak darła się przez tę mrakę leśną, jak dusza ku wybawieniu, pchana trwogą, by ją zło jakie nie wstrzymało.
Naraz — prawie była na skręcie — uderzyło jej wzrok światło, wybłyskujące z oddali, z poza drzew.
Pierwszem na ten widok uczuciem była uciecha strwożonego serca.
— Przecież jakaś ludzka dusza...
Myślała zrazu, że ktoś ze światłem idzie. Lecz, gdy zbliżając się, zobaczyła, że to światło jest w lesie, nie na drodze, zastanowiła się w sercu. Dochodząc bliżej, zauważyła, że światło się nie posuwa. Wreszcie pomiarkowała, że to ognisko się pali. I wtedy niepokój ją tem większy obleciał.
— Coż tu ognisko o tym czasie... Ktoby je kładł?
Skoro zbliżyła się tak, że się prawie z niem zrównała, dreszcz strachu ją przeszył. Oto ognisko pali się jasnym płomieniem, jakby dopiero co złożone — a żywej duszy przy niem...
Daremno wybystrzony strachem wzrok posyłała pomiędzy drzewa na przeszpiegi. Ani cienia istoty żywej, ani szmeru. Jedynie ten płomień żywy...
Co to może być? Co to ognisko tu samo... Skąd sie wzięło?... Co ukrywa ten las?
Wolałaby zbójów ujrzeć, niż w takiej niepewności dręczącej ostawać.
W najwyższym lęku postępowała dalej, a błyskawice pytań przeróżnych, przypomnień, słyszanych kiedyś powieści, przelatywały jej przez głowę.
Bogu się duszą całą polecała, Aniołowi Stróżowi swojemu i w męce strwożonego, jak ptak w sidłach, serca dążyła przez ten las ciemny.
Aż wreszcie światło pomroczne przestrzeni wydobyło ją z tych tortur. Las się skończył. Odetchnęła, jakby już była u celu.
Schodziła na dół pełna otuchy i ufania w Opiekę, której doznała.
Niezadługo zamajaczyły przed nią w dolinie osiedla, ciemnością owinięte. Jak po dalekiej tułaczce wchodzi się nocą do swojej wsi i widzi się pierwsze domy w mroku — takie bezpieczeństwo uczuła w sercu Salka na widok tych osiedli, w sen i pomrokę zapadłych.
Po gwiazdach uważała, że już północ. Zorza też, brzaskiem sinawym na skłonie nieba odbita, posunęła się znacznie ku wschodowi. Miała nadzieję, że, nim wieś tę minie, już zacznie dnieć.
Wkrótce znalazła się między osiedlami.
Cisza panowała tu, jak w opuszczonej przez życie dolinie. Nic prócz kroków własnych i zdyszenia nie dochodziło jej słuchu nastrojonego. Nawet echa psa ni żywostwory jakiej.
Przelęk znowu ją ogarnął. Niedopuszczana na myśl, cisnęła się do serca wieść lodowata: pomór... i ścinała je mrozem. Wbrew woli starała się zobaczyć jakąś oznakę tej wieści, bystro upatrywała po oknach, po obejściach — lecz nic stwierdzającego ten posąd przeczucia nie mogła zauważyć. Chałupy stały w milczeniu, jako zwyczajnie gdy ludzie śpią, i wszystko tkwiło w swojem miejscu — nigdzie wywartych drzwi, zaopuszczeń, ni zabitych okiennic. To spokoiło dowodem zestrachaną myśl. Czuła jednak jakimiś serca wysłuchami, że tu się coś niedobrze dzieje, że tak zwyczajna wieś, klęską nietknięta, bez dyszeń głośnych nie zasypia. Przemagała to uczucie i szła odważnie dalej.
Prawie była w środku tej wsi, gdy oczom jej prędzej niż słuchowi zjawiła się rzecz dziwna...
Oto zauważyła czerniejącą na drodze źrocznej gromadkę ludzi gdzieś zdążających, w kierunku tym, co i ona. Wyszli zapewne przed nią z osiedli kołodrożnych, gdyż nie zauważyła ich przedtem.
Do tej gromadki dołączały się postacie, wysnuwające się jak cienie w milczeniu z bocznych chałup — i cała ta dziwna kompania zdążała gdzieś, zciszając kroki, tak, iż prawie jej słychać nie było.
Salka wobec tej zjawy dziwnej dziwnego też uczucia doznawała. Nie był to ni strach, ni zalęk. Raczej ciekawość trwożna, co ta kompanja oznacza. Przeleciało jej przez myśl, nocnymi strachy zmęczoną, czy to nie dusze raczej niż żywi — lecz wnet myśl tę zabiła.
Wyraźnie, gdy ich dochodziła, zauważała kształty i obrysy cieliste postaci. Zaś po ruchach wlokących się, zgarbieniach i umęczeniach widziała dosyć dowodnie, że nie w złym zamiarze idą.
Postanowiła iść z nimi razem, dokąd pójdą. Przybliżyła się więc ku ostatnim, miała ich rozpytać o drogę, o cel podróży — lecz takie nakaźne milczenie panowało w całej grupie, że i ona słowa bała się przegadać. 
 Po głowie chodziły jej pytania przeróżne:
— Co to za ludzie? Gdzie idą? Czy z pogrzebem?... Nie widać, by nieśli trunnę... Co ta procesja nocna oznacza?
Podobne kompanje widziała tylko na dróżkach krzyżowych Kalwarji.
Zajrzała w twarze idących pobok — brzask ledwo znaczny je rysował — twarze to były znędzniałe, zaschłe, ledwo obleczone skórą, a oczy świeciły niezdrowo, jako próchna trumień. Litość i strach zarazem te ofiary nieznanej klęski nawodziły...
Tak postępując w ciszy, minęli kilkanaście osiedli — wieś wnet miała się skończyć. Kompanja wzrosła o sporą gromadę cieni.
Z mroku z poza majaczeńdrzew wyłoniła się wieża kościelna.
Gromada skręciła z drogi uliczką ku kościołowi i, zciszając jeszcze bardziej kroki, podkradła się na cmentarz kołokościelny, obeszła dzwi zamknięte i posunęła się ku ścianie tylnej, gdzie migające przez okno światełko znaczyło wielki ołtarz...
Tu cała kompanja padła pokotem na ziemię — każda postać zaczerniła na trawniku krzyżem...
Padła i Salka za wszystkiemi — i wkrótce sen ją, umęczoną, przysiadł. Nie wiedziała jak się straciła.
* * *
Wiele dni podobnych męką przebyła jeszcze Salka w swej tułaczce. Łzy wyczerpała doznaku. Głód nauczył się paść sobą. Strach i trwoga powoli zamarły; gorączkowało jeno otrute niemi ciało. Już nawet czucia nie miała na groty powtarzane widoków klęsk i ludzi.
Spotykała chałupy z pozabijanemi oknami albo pustemi jako oczodoły kościotrupie, które dowodnie wieściły o bezludnem wnętrzu — osiedla pełne lamentów albo okropnej po przejściu moru martwoty — ludzi obłędnych strachem, grozą skamieniałych lub wyjących ku niebu, jak szakale, nad pokosem śmierci — okolice, gdzie krom tej czerwonej ziemi i nieba nad nią stalowego nic nie było widno, jakby zaraza wszystko ścięła i do cna trutem zabójczym spaliła — całe wsi wreszcie na pół wymarłe, przed każdym przechodniem zlękłe, ostatkiem życia przyczajonego przy ziemi chłodnej dyszące...
Poznała, że nędza nie ma dna, piekło skończenia, a niebo litości.
W tej długiej drodzemęce głód ją najmniej umęczał. Zasilała się korą drzew, liśćmi, korzeniami, kłóskami zboża jako dziw napotykanego, wodą wreszcie...
Nocowywała najczęściej koło kaplic przy schronie modlących się, jak po pierwszym dniu tułaczki, lub w polu pod oczami gwiazd, jako pod dachem w tym to czasie najwięcej jeszcze bezpiecznym.
Aże wreszcie, przemierzywszy słabymi kroki wszerz cały kraj nędzy, stanęła nad wielką wodąrzeką...
Nadziei wykluty wzrok posłała na brzeg drugi — i wzrok ten zgasł odrazu na wieki.
Za rzeką — wodą wielką — noc wisiała. 
Szedł od tej nocy wiew zimny z zaciągami zgniłymi zarazy, jak od zepsutych ciał.
— Oto jest kres mój — pomyślała.
Poczęła iść bezwolnie z biegiem rzeki, i z mroku jej duszy poczęła wstawać zwolna myśl — porada kusząca — która ją już w drodze parokrotnie napastowała, w chwilach szczególnie ciężkich.
— Niechże będzie kres — wybawienie... 
— Tu mię Bóg przyprowadził — nad tę wodę... 
Wpatrzyła się w przewalające się fale — i wydały się jej takie pieściwe, ukojne — w przeciwieństwie do katowskiej ziemi.
Postąpiła nad samo urwisko brzegu i już — już miała się rzucić — gdy ją coś znagła wstrzymało za włosy... Przyszła jej w te razy myśl o dziecku...
Cofnęła się z nad brzegu, przelękła, i łzy wzruszenia rzuciły się jej z oczu. W przewinie serca poczęła się modlić, dziękując Aniołowi Stróżowi za ratunek. Wyraźnie bowiem czuła Jego dłoń zbawczą na włosach...
Postanowiła mocno, cobądź odtąd przyjdzie, nie dać się skusić złej myśli. Odkąd uczuła nowe życie pod sercem, nie ma już do siebie prawa. Bóg by ją skarał piekłem wiecznem. Bo insze jej prawo dał, kiedy dopuścił ją matką.
— Dopust to boski... Mamże się Woli najwyższej przeciwić?
— Ino jakoż, Panie, mamy żyć oboje? — wołała znowu rozpacz. — Oto przyszliśmy nad tę wodęrzekę przez piekło straszne. A za tą rzeką noc... Pokaż iskrę nadziei! 
Daremnie stała, upatrując znaku. Nic się w naturze nie mieniło.
Zeszła z powrotem na drogę i szła już dalej spokojnie, ale w przybiciu strasznem bez nijakiego światełka przed myślą.
Poczuła teraz cały ciężar nóg obolałych i zgłodniałego ciała. Ledwo się wlokła. Miała dotąd iskrę celu — i ta zagasła.
— Niema końca tej nędzy...
W tem dotrapieniu ostatecznem siadła na kamieniu przydrożnym i zasnęła.
Ledwo straciła czuwanie — sen ją na skrzydłach pieściwych przeniósł we świat dziwny...
Widziała ten świat w marzeniach, tak jak teraz na jawie duszy swej, i nie wydaje jej się obcym... Dolina w blaskach słonecznego pyłu, pełna zbóż, barw i kwiecia... Aż po sine w oddali, zatopione w omgli słonecznej rąbki gór — jeden kwitnący ogród...
— Czy to raj? — pyta się dusza szczęśliwa.
O jakże miło po tych snachstrapieniach w tej dolinie szczęśliwej odpocząć! Jak radośnie z posępnej pustki ugorów wejść w słoneczny ten kraj! Jak ukojnie po trwogach okrutnych znaleść się w tym jasnym ogrodzie !
Oto radosnymi kroki, niby tańcząc, postępuje ścieżką, która jak wstążka różowa przed nią się rozwija... Po jednej stronie łan złoty pszenicy, po drugiej łąka kwiecista...
Jako sen przykry, dawno śniony, przypomina sobie z trudem swoje ostatnie przeżycia. Gdzież to może 
być prawda? Prawdą jest ta ścieżka — ten łan pszenicy — ta łąka. Prawda jest jasna.
Jedno tylko jako cień poprzez szczęście jej serca przebiega —: pamięć domu... Gdzie Łukasz, bratowa, dzieci? W snach przykrych byli. Gdzież są teraz, że ona sama? Z trudem zbaczuje sobie, że ich gdzieś odeszła... ale gdzie? na jakiej łące?... Bo w tej dolinie pewnie są... Jakżeby ona szczęśliwą być mogła? Ludzi inszych pewnie tu niema — coż ludzie — ale oni być muszą...
Ten cieńkłopot przez szczęście jej przebiega. Mimo to idzie lekko — wszak nie smuci się bardzo — i tanecznym krokiem dąży wprost naprzeciw słońca. Promienie złote, jako grające radość struny, padają pod jej stopy... W pewnej chwili zatrzymuje się, wybiera kąkol i bławat z pszenicy i czyni z ich kolorów wianek, z myślą wdzięczną: złoży Pannie przeczystej w kapliczce...
Lecz oto po paśmie promieni sama Pani przeczysta ku niej schodzi... w takiej postaci, w jakiej słabe podobieństwo gdzieś widziała: we włosach złotych, rozpuszczonych, w sukience białej, w niebieskiej przepasce... Pachność na łąkę z nią spłynęła, jakby pół nieba zeszło... Serce ze szczęścia omdlewa... Kolana same się kłonią... W oblicze Jej boi się, klęcząca, spojrzeć... Wianek jeno uwity ośmiela się położyć u Jej stóp...
Pani przeczysta urywa w zamian złoty kłos pszenicy — podaje jej — i słowami, których muzyka niewymówiona, pyta: "Czemuś odeszła?"
W te razy obudziła się. Jeszcze czuje pachność niebiańską — jeszcze słyszy melodję słów — czuje nawet w zaciśniętych palcach kłos pszenicy, który gdzieś się zapodział...
Och czemuż musiała się zbudzić!... Straszny żal przejął jej serce, iż płaczu utamować nie mogła.
Jedną z tego snu pewność wyniosła. Iż musi wracać. Jak kamień padły w jej serce słowa dobrotliwe: "Czemuś odeszła?".
A ten kłos pszenicy rozumiała, jako znak wybawienia z klęski. Poniesie im, choćby przez największy trud, ten znak złoty nadziei...
Poleciła się Pani przeczystej i rozpoczęła powrotną drogęmękę... 

SUPLIKACYE.
 
W ślad za Salką sunęła z dalekich stron śmierć i zarazę niosąca podmucha — a trupi wiew wyprzedzał ją i gdzie oddechem swym trującym zawiał: bielały strachem i jak glina kruszyły się serca.
Ale nietylko ludzkie zwięzy truł ten zawiew śmierci...
Gdzie jeno duchło złe powietrze: kwiatom opadały łebki, rośliny więdły strute abo skręcały się w bólu w kształt wąsów grochowianki, jabłonie i grusze w sadach strząsały w drgnieniach śmiertelnych owoc zarażony młodo, wierzbom i olchom przydrożnym wysypki chore jak chmara gąsienic obsiadały owarzone liście, a na drzewach iglastych, od tej strony skąd powietrze szło, zjawiał się mech i porost szary, iż wyglądały, jak wyrośnięte na wiatrach gdzie u szczytu gór, dziadkowate i wcześnie zgrzybiałe; i nawet trawy po polach, dość liche już, popieliły się do reszty, jakby je mróz spalał.
Wszystko, co śmierci podległe — zarówno drzewo, jak roślina, jak i stworzenie chodzące — więdło rażone strachem abo i zgoła co słabsze padało, gdy je uderzył w zawiewie zgniły dech zarazy.
Rzadkimi wprawdzie smyńcami, niby od burzy 
śmiercionośnej oderwane tchnienia, wrzynały się powietrzem te zakosy śmierci.
Jednak dreszcz trwożny przeszedł po wszystkiej ziemi naokół, gdy powietrze zepsute, jak od spalenizny, rozniesło wieści trujące...
Ludzie bali się pytać trwogi swej: co będzie?... Jakie jeszcze groty los dzierży w swej mściwej dłoni?
Trzeci raz ziemia nawróciła się około słońca, jak nieurodzaj rozpoczął te roki straszliwe... Trzy lata okrutnym ciężarem zwaliły się na lud... Głód przysiadł osłabione, jak stado wilków zajadłych... Choroby spadły na ludzi...
Już — widziało się — cięższych kar ziemia nie udźwignie... A oto z nieznanych stron stokroć groźniejsze się przybliża — sunie wprost czarną, nielitośną ścianą...
Wszystko przycichło w trwodze. Ptaki nawet, które jeszcze ćwierkały gdzieniegdzie, dodając potuchy zrozpaczonemu już chłopu swojem upartem: "cierp, cierp!" — nawet i one pomilkły.
Martwość objęła całą ziemię. W pół lata zeszła na nią jesień. Po ugornych polach, popod laski zgromadzały się stada wron i, zrywając się, churmą leciały z krakaniem naprzeciw czarnych stron...
I niebo poczęło się zawłóczyć ołowianemi chmurami... Jakoby Bóg na niebiesiech zasłaniał oblicze swoje, iżby go nie dobiegły modły i jęki z ziemi..
We wszystkiej naturze występowały pojawy czegoś straszliwego: jeśli nie znaki wyraźne zagłady, to zapowiedzi groźne cięższych, niż dotąd, klęsk... 
Ludzie, widząc naokół te przesłance złowróżbne, w popłochu myśli trwożnej zwracali się ku niebu — lecz gdy i tam to samo napotykali, miertwieli w strachu i obłędnie patrzeli w koło, jak skazańcy.
Którzy od chałup swoich odeszli, głodem pchani i nadzieją jeszcze kołaczącą się po sercach, wracali teraz z pośpiechem, jak ludzie z pól, gdy burza nadciąga.
Chałupy zawierały się przed obcymi, zlękłe obawą, by kto, idący od strony podmuchy, zarazy z sobą nie przyniósł.
Aleć i obcy teraz mało szli, a ze stron, gdzie chmura czarna wisiała, nikt się nie ukazywał — jak z kraju, który wojna załapiła i najeźdźca już ustawił granicę.
Trwożna ciekawość nachodziła naród: co tam za tymi słupami? jakie dzieją się zniszczenia?
I ludzie, mimo strachu, wyciągali na wiatr szyje, jak ptactwo bezskrzydlne, tknięte przeczuciem śmierci, pozierające w stronę, skąd słychać gromy strzałów. Albo, którzy trwożliwsi, zamykali się w izbach z rodzinami i w milczeniu, zapominając głodu, jak snem okrutnym ujęci, przy łopotaniu serc zalękłych nadsłuchiwali przez ścianę, czy co w powietrzu nie jęczy.
I tak te chaty znędzniałe, z przygarbionemi strzechami, koło dróg między drzewami potracone, albo w polach samotnie i gromadkami czerniejące wyglądały, jak pątnicy, zamierzający gdzieś daleką drogę, w modlitwie, w skrusze do ziemi przypadli, kajający się, do krzty opłakani i przy ziemi okrutnej sercami ledwo dyszący...
A ponad niemi niebo zawłóczyło się coraz cięższemi chmurami.
A powietrzem Lęk pędził — jako postać najprzeraźliwsza ze snów tego lata, o twarzy niewymówionej, o oczach rozwartych strachem, o włosach wiatrom podanych, o rozczapierzonych dłoniach, o szatach grobem cuchnących — i wieścił słowa straszne:
— Na dole, między Lachy, zaraza się rozszerza. Kościoły wszędzie zamykają. Odpusta, jarmarki wzbronione. Przy drogach rozstawione straże. Co dzień, co noc ktoś pada. Grabarze jeżdżą z gnojakami i pracują. Sił im nie staje. Na pogórzu, za Rabą, cała wieś pobita morem...
* * *
Kościół drewniany wypełnił się po brzegi zebranym ludem.
Z osiedli blizkich i dalszych, z przysiółków, nawet z chałup samotnic podleśnych naród się zgarnął.
Nikt nie ogłaszał, nie wołał, dzwon nawet hasła nie dawał — a wszyscy, jak jednym przemocnym nakazem tchnięci, zgromadzili się w kościele.
Wśród lasu zwartego ludzi, chwiejącego się, zawiejami okrutnie usłabionego, bieliły się na podobieństwo sucharów lub zbutwiałych pni wyniosłe postaci gazdów od lat tu niewidywanych, na jałowcowych kośturach oparte, o twarzach bielutkich jako gromnice na trumnach, bez kropli krwi, którą wyssały nędze i czas stoletni.
Wśród ciżby widać też było gęsto młodzież jak nurki w sitowie zaszytą, i kobietytrzciny słabe z dziećmi blademi na rękach, ochraniające je od ścisku całym wysiłkiem ramion.
W chałupach poostali jeno całkiem chorzy, którzy nie zdołali zwlec się z barłogu, a i ci łączyli się myślą z zebranymi.
Rozeszła się wieść po osiedlach, że mają zamknąć kościół. Przeto lud zgromadził się jako na górze po odpływie arki — w czas tego potopu klęsk — na ostatnie modły, na ostatnie suplikacye pospólne.
* * *
Po ewangelji ksiądz przerwał mszę, zewlókł ornat i obrócił się twarzą na kościół, aby kazanie powiedzieć. Lecz pierwsze zaraz słowa utknęły mu w gardle, biała głowa zatrzęsła się — i łzy rzuciły się z oczu.
Kościół wobec tego niemego kazania ryknął ogromnym płaczem.
Długa chwila uszła, nim zmordowany lud przycichnął. Jeszcze z pod chóru i od babińca szlochanie na kościół szło — wreszcie i to ustało. We łzach, w cichości, przy jarzeniu świec topiły się serca.
Ksiądz nabożeństwo kończył. Po mszy podjął podany welon, wyjął ze schowku monstrancyę złocistą, umieścił w niej najśw. Sakrament i ustawił ją na ołtarzu. Poczem zeszedł, podpierany przez ministranta, na najniższy stopień — drżącym, złamanym głosem zaintonował:
 
  — Święty Boże!
... i padł na stopnie krzyżem.
 
Pochylił się lud, jak las podcięty...
Wichr zwiał ciszę — 
W chórze zatrzepotał się zraniony ptak,
Piersią padł na klawisze — 
Krzyk, od którego serca mrą,
Bluzgnięty krwią,
Strzałą posłany do niebiosów — 
I na ten znak
Zawył huragan głosów...
 
"Święty mocny! 
Święty a nieśmiertelny!"
 
Płacz we grzmotach...
Jezu! litości! Jehowo!
Jęk z walących się domów — 
W krzyku serc zamiera słowo — 
Las rozpacza!
Stęki drzew — pieśń oszalała zgrzytu,
Wyjąca głucho po wykrotach,
Świszcząca po piszczelach złomów — 
Jęki — skony — 

Zcichanie wichruskowytu, 
Który po polu się przetacza, 
Aż pada w bruzdę, znużony...
 
"Zmiłuj się nad nami!"
 
I znów huragan w bór uderza...
 
"Święty Boże! Święty mocny!"
 
Łamią się drzewa, jak pręty — 
Jak źdźbła chylą się jedle hrube
 
Jezu! Płacz dziecka w borze! 
Zabłąkał je strach nocny
Na pewną zgubę — 
 
Huk się naokół rozszerza, 
Potokiem spada z gór, 
Rośnie, grzmi, potężnieje — 
Nie ujdziesz! — huczy bór, 
Zginiesz! — wołają knieje...
 
Łyska się — krzyż! 
Serce zabite w wyż! 
Niech w błyskawicy je zobaczy! 

Płacz zginął — huczy las,
Sto zastawionych traczy — 
Wodospady — 
Gdzież miejsce łzom?
We wieczność z hukiem wpada czas
Lić okrutnej zagłady!
 
"Święty a nieśmiertelny!"
 
Grom!...
Od wstrząsu ziemia dudni — 
Stąpania słychać olbrzymie — 
Ryk stada żubrów ranionych — 
Huk daleki...
Przeszło. W kadzideł dymie,
W ołtarzu, w blaskach spłomienionych
Monstrancja jak słońce się południ...
O serce, serce człowiecze,
Gromem zabite na wieki!
Bór zcichły ulewa siecze — 
Jęk kona — rzęzi — płynie dreszczem
A drzewa zbite ociekają deszczem...
 
"Zmiłuj się nad nami!"
 
Burza raz trzeci nawraca... 

"Święty Boże! Święty mocny!"
 
Dusza już w bezdeń pada, 
Człowiek się w krzyku zatraca, 
A wstaje rozpacz żywiołów — 
Wyją ku niebu fale wód,
Wołają zgliszcza popiołów...
Czy imię Twoje Głód?
zy imię Twoje Zagłada?
Żeś na wołania nasze głuchy...
Otośmy, brodząc śród męki,
Doszli do tej okrutnej toni — 
Czemu nie podasz nam ręki?
Czemu uchylasz dłoni?...
Ręka Twa ciężka, jak ołów — 
Biada! Nie ujdziem klęski!
Lud Twój, jako rój pszczelny
W czasie dżdżu, zawieruchy — 
O Boże straszny, zwycięzki!
"Święty a nieśmiertelny!"
 
Jęk wycinanych — 
Zgiełk bitwy — 
Tysiąc ranionych koni rży — 
Wypada postaćstrach
O włosachwężach rozwianych — 
Powietrze krzyczy,
Ziemia drży 

Od Bożych piorunówbiczy...
Jezu! Męko!
Krzyk ranionej rybitwy
Zbłąkanej nad wodami — — 
Jęk ziemi, chłostanej Bożą ręką...
 
"Zmiłuj się nad nami!"
 
Ostatkiem tchu lud dyszy — 
W chórze krzyk. Mgnienie ciszy — 
Coś strasznego się stanie...
 
"Od powietrza, głodu, moru" — 
 
Płacz rykiem przerwał wołanie — 
Buchnęły łez upusty — 
Morze w obłędzie płacze!
Słowo mrze — 
Już nie wybiega usty...
Krzyk serc — straszny, wichurny!
Wszystkie zgarnął rozpacze,
Przestwór przecina — błękit drze — 
Czarne, na niebie rozwieszone chusty — 
I woła, krzyczy w otchłanie — 
Po raz pierwszy i wtórny — 
Słysz!
"Zachowaj nas, Panie!... "
 
Nikt nie odjęknął z mroku wiecznych cisz —  

Przestwór grozą spokojny — 
O lęku!
 
"Od powietrza, głodu, moru i wojny — "
 
Jak głucho wpadają słowa
W otchłań czarną, bezdenną — 
Nadzieja z wichrem przegnała...
Człowiek podnosi z ziemi
Twarz od rozpaczy senną:
Czyś Ty, o Boże, Skała?
A my mrówce pod stopami Twemi?
Któż nas zachowa?!
Otośmy jako naci
Pod mrozem Twego gniewu — 
Złe powietrze nas traci,
Głód ścina — 
Prosimy cię na rany boskie Syna,
Ochroń nas od zawiewu,
Który z północy sunie...
Chcesz lud swój wszystek widzieć w trunie ?
Oto stajemy tu przed Tobą, głodni — 
Obacz krew naszych żył,
Żeli zdrowego koloru — 
Czy nie dość głód nas zbił?
Chroń nas od moru!
Jeśliśmy grzeszni, kary godni,
Ulituj naszych dzieci!
Wołamy po raz trzeci 

Ostatkiem sił:
"Zachowaj nas, Panie!"
 
"Od złej a niespodziewanej śmierci" — 
 
Płacz zmordowany prośby rozpacznemi
Jęczy przy ziemi — 
Ranny piestułacz u wrót...
Już to nie lud — 
W prochu, w kajaniu jęczy dusza ludu.
Pomocy wzywa... zmiłowania! cudu!
To się znów zrywa,
Jak wypędzona przez ojce niewiasta,
Pędzi odludnem polem,
Gnana bolem,
Z widmami Strasznemi gada,
Krwią ślady swych stóp znaczy — 
Aż ślepa od rozpaczy
Potyka się na grobie i pada.
A oto przed nią postać olbrzymia wyrasta
Nieba włosami sięga — 
Potęga!
Bóg!
Dusza się wije u jej nóg,
Stopy jej zmywa łzami swemi,
Wreszcie nadziei wzrok
Waży się, korna, podnieść w chmury — 
Lecz, jak widok walącej się góry,
Kamienny mrok  

Strach przybija ją znowu do ziemi.
Łzami więc obmywa stóp skałę,
A serce jej rozpaczą oszalałe
W prochu się nurza,
W zamieci...
Krzykkonanie!
Po raz pierwszy, i drugi, i trzeci — 
"Wybaw nas, Panie!"
 
Płacz przemógł. Zbliża się On — Burza.
 
"My grzeszni Ciebie, Boga, wołamy — "
 
Grzmoty...
Całej ziemi wstrząśnienie.
Spadło kościoła sklepienie — 
Minął czas — 
Lud ujrzał się na Dolinie Sądu,
Jako rozchwiany las...
W serca wstąpiła otucha,
Jako rozbitkom zjawa lądu.
Tu się rozstrzygnie los — 
W tem miejscu Bóg wysłucha.
Spotężmy głos!
 
"My grzeszni Ciebie, Boga, wołamy — " 

Grzmoty...
Do Ciebie Boże, najwyższej Istoty,
Przyszedł Twój lud...
"Wysłuchaj nas, Panie!"
 
Błyskanie — 
Cud — 
W chmurach wybłysła twarz Jehowy.
Lud w proch pokotem padł...
"Przepuść nam, Panie!"
"My grzeszni... "
Jakiemi wołać doń słowy?
Strachem pobladła rzesza — 
Niemasz wódzcyMojżesza...
O biada!
W dłoni Jego zagłada!
Nie ulituje się męce...
 
Do Syna! który siadł po prawicy — 
Krzyż ujął w ręce...
 
"Jezus, przepuść! Jezus, wysłuchaj!
O Jezu! zmiłuj się nad nami!"
 
Nie słucha próśb — pogląda z góry chmurnie
Miłosierdziu Jego wszak niema granicy —  

Wołajmy wtórnie!
Przebaczy...
 
"Jezus, przepuść! Jezus, wysłuchaj!
O Jezu! Zmiłuj się nad nami!"
 
Nie słucha wołań — o rozpaczy!
Patrz — Matka Jego po lewicy — 
Udajmy się do Matki — 
Ona nasza! Wybłaga swoje dziatki...
 
"Matko, uproś! Matko, przebłagaj!
O Matko! Przyczyń się za nami... "
 
O losie! Oblicza Swego nie rozchmurza
A On pośrodku straszny, jako burza,
We włosiewichrze — 
Wołajmy po raz trzeci!...
"Matko, uproś! 
Wszakeśmy Twoje dzieci
Matko, przebłagaj I
O Matko! przyczyń się za nami... "
 
Nie słyszy — biada!
Serce pęka na ćwierci — 
Wołanie coraz cichsze —  

Jęk śmierci — 
I Dusza martwa w proch pada.
 
Ksiądz krzyżem odstał od ziemi — podpierany z obu stron, wyszedł po stopniach do ołtarza — wziął monstrancję złocistą i trzy razy ją w drżących dłoniach nad ludem leżącym podnosił... Potem zamknął Sakrament i odszedł do zakrystji.
Lud się, jak kłosy dłonią zawiewu podejmowane, pomału z ziemi podźwigował i w milczeniu wysypywał się z kościoła.
Wysypał się wnet wszystek — i kościół na długo zamknięto. 

POMÓR. 
 
Niebo ołowiane zniżyło się ku ziemi. Jak skała ciężka zawisło nad duszami. Stało się widocznem: co ziemia nie pożre, niebo zdusi. Kto jeszcze ostatek nadziei żywił, zagasła w nim, jako wdeptana w muł iskra.
Widziano znak straszliwej nadchodzącej klęski... Nim niebo się zaciągło ołowiem, ukazała się po kilkakroć na skłonie nieba północnego krwawo świecąca gwiazda.
Wreszcie, jako już rzecz niechybną, widziano snującą się po polach zmartwiałych — czarną Panią...
Na granicach wsi czuwające warty uciekły albo popadały, przez niewidocznego wroga pobite.
Zaraza miała wolne drogi. Ale gdyby nawet żelazne mury ustawił, nicby to wobec zaraźnego dechu nie płaciło.
Wązkim pasem pomiędzy ziemią zmrożoną a ciężko owisłem niebem duło z północy złe powietrze, i gdzie jego igiełki padły — waliło się żywoistne, jak od miecza.
Otwarły się na oścież wrota Moru. Wypadły na świat wszystkie zaraźne Truty i Martwice, i ścinały w drodze swej obłędnej, co jeszcze życia się trzymało.
Nie było schrony żadnej ni ratunku przed niewidzialnym wrogiem. 
Ludzie poczęli snąć skraja. Popłoch padł na żywych jeszcze, a już strachem napoły zabitych — zakładali się w izbach, albo uciekali przed siebie i kryli się w lasach, w niedostępnych turniach, w spodziewaniu, że ich tam zaraza niedoścignie.
Chałupy pozamykano. Nie puszczono nawet najbliższych. Mąż żony się bał, ojciec dzieci. Strach było wyjrzeć za węgieł.
Wszystkie osiedla zaparły dech, iż zdawały się już, jak wyśnięte. Straszna cisza usiadła nad dziedzinami.
Wśród tej ciszy śmiertelnej tem przerażniej wydzierało się pijackie holokanie grabarzy. Im gorzałkaprzyjaciółka dodawała śmiałości weselnej.
Jeździli na gnojakach w postawach stojących, z hałasem, ze śpiewami, jako ci drużbowie, uzbrojeni niby w kopie — w osęki, i gdzie jeno zaraza przyskrzynęła kogo, tam oni zaraz zjawiali się za nią. Stając zdala, wkręcali osęki w łachy — i na Dział — do dołu!
Gdy się zaraza zmożniła, nie było czasu grobów brać — : do jednego dołu po kilkanaście zmarłych wsypowali — na to wapno, ziemię — i kopiec gotów. Rosły w oczach, jakby ziemię drożdżami zaczynił.
Czasem i przed zarazą się zjawiali, albo równo z nią. Naród przeto uważał ich za strasznych zwiastunów; gdzie się ukazali, gdzie się rozległ ich pijany śpiew — drzwi zatrzaskiwały się, jak przed widmem moru — ludzie odskakiwali od okien i w popłochu kryli się w najciemniejsze kąty.
Obcując wciąż ze śmiercią, pijani szałem, gorzałką, nabierali powoli dzikości, podobnie jako te psy od sadyb 
ludzkich odstrychnięte. Zarówno im się stawało życie, czy śmierć — człek żywy, czy uśnięty. Nieraz też i nie czekali — robota nagliła — gdy ino zaraza na kim siadła, brali żywcem. Marł w drodze, abo w dole — na kielo czasu sił mu stało.
W strachu powszechnym oni jedni śmierci się nie bali. Gromko rozlegał się po osiedlach ich śpiew: 
 
"Hehej!... ociec Głód, 
A Zaraza matka — 
Śmierzć siostra rodzona — 
Gorzałeczka żona... " itd.
 
Ten śpiew gdy zasłyszano w osiedlu, ze strachu samego niekto zmierał.
A oni śmiali się dziko, śmiechem podobnym do wycia. Wiedzieli, jaki postrach szerzą. I dumnie trzymali się na swoich gnojakach, jako w siodłach wysokich rycerzenajeźdzcy. Uważali się jakoby za zakon rycerny.
Nie byle kto mógł z nimi się pobracić. Byli między nimi, co przeszli sto mąk, sto strachów, nim do tego zakonu przystali. Jak Łukasz...
Ten najwięcej z nich wszystkich dowodził. Zawdy na pierwszym gnojaku — pierwszy śmierci w oczy... Uznali go też za wodza.
Pił strasznie. Chciał ten żar wyrzut, który mu przepalał serce, zalać, zatopić gorzałką... Napróżno... Czuł, że zatapia tylko duszę. Ważyłby się na rzeczy, o których dawniej bał się nawet pomyśleć. 

* * *

Tekla siedziała o zmierzchu na progu, krwią piersi karmiąc zsiniałe od głodu dziecko, gorączką oczu jak próchno w mroku świecąca — gdy przed nią stanął Łukasz.
Krzyknęła na jego widok — i gdyby przed nią zjawił się wrógnajeźdźca, nie zlękłaby się bardziej. Równo z krzykiem porwała się na nogi, wpadła do izby, zatrzasnęła drzwi za sobą i założyła je na skobel.
Łukasz szarpnął za łańcuch raz, drugi.
— Coż to? Przedemną sie zamykasz?...
— Czyś mnie nie poznała? To ja — Łukasz...
— Coż to, do kroćset... Mam stać przed własnym progiem? Puść zaraz! Słyszysz!
Nic nie odrzekła. Przyczaiła się w mroku izby i w trwodze najwyższej trwała. A Łukasz piał już we złości:
— Kto śmie mi własny próg zatarasować? Ja tu pan! Mogę chałupę spalić — co chcę, zrobię — i nikto mi nie wzbroni — ni ma prawa. Ja sam ino mam prawo! Kto śmie ponademnie stawać?!
Trząsł drzwiami i szarpał za łańcuch. Wreszcie szarpnął z całej mocy — drzwi odskoczyły. Rozejrzał się w mroku izby i chwiejnym krokiem posunął się ku Tekli, słaniającej się koło łóżka. Otoczył ją ramieniem...
— Nie puściłaś, a ja i tak sie dostał — bełkotał we śmiechu.
Czad duszący gorzałki uderzył na nią, aż się jej w głowie zamąciło.
— Czego chcesz? — spytała w drżeniu. 
— Ho! ho! Czego chcesz... To nie łaska?... Przyszedłech w odwiedziny... Nie widzieliśmy sie już tak dawno... Tekluś...
Począł ją cisnąć mocniej i silić na łóżko. Wtedy wstręt ponad wszystko takiej mocy jej dodał, że odtrąciła go, iż mało łbem o krawędź nie uderzył.
— To tak... żona? — wybełkotał, rzucił się na nią i począł brać gwałtem.
Broniła się całem wysileniem. Czuła, że słabnie. Wtenczas poczęła go kąsać bez pamięci — stała się jako wilczyca. I przemogła.
Cisnął straszną obelgę i puścił ją z obręczy ramion.
— Popamiętasz ty! Śmierzć ci zrobię! — bełkotał we wściekłości.
Lecz czy gorzałka wypita, czy wysilenie walką podcięły go tak, iż ledwo na nogach chwiał się. Zatoczył się na odrzwia, mało nie padł. Natrafił próg i wyszedł. Jeszcze z pola leciały jego klątwy.
A Tekla po wyjściu jego, osunęła się na kolana, ledwo zdołając zeprzeć się na krawędzi łóżka, by nie upaść. Krew, w piersiach dyszących ciężko zebrana, rzuciła jej się z ust.
* * *
W kotlinie, jako zatoka cicha ode wsi odnożonej, koło drogi mało zjeżdżonej, na brzyzku, pod starym drzewemjasieniem stała kapliczka, pamiętnika niemająca, poświęcona św. Rozalii.
Przed tą kapliczką stawały nocami gromadki skupione ludzi i zciszonym głosem śpiewały do św. patronki pieśń, jaką se lud, do Boga nie śmiejąc już 
 
wołać, w tym to czasie sam z własnej rzeczywistości w słowach pospolitych uskładał. Wartości jej nadawało uczucie, z jakiem ją śpiewano.
Jako pomykane przez wiatr liście onego jasienia szeleściły w przestrzeń napoły z melodją słowa:
 
"Rozalio pustelnico, 
Chrystusa ulubienico, 
Do Ciebie sie uciekamy, 
Ratunku Twego wołamy.
 
 
Oto powietrze morduje — 
Lud nędzny w zdrowiu szwankuje — 
Pożera śmierzć nieużyta — 
I słowa sie nie dopyta.
 
 
Grabarzewilcy sie snują — 
W osiedlach straże wartują — 
Nie przystępuj, wara tobie, 
Niebezpieczno o tej dobie.
 
 
Jeden sie drugiego chroni, 
Z daleka od niego stroni — 
Palcem śmierzci naznaczeni 
W polu giną, opuszczeni.
 
 
Nikt nie myśli o pogrzebie,
Li aby uchronił siebie.
Na osęki — i do dołu
Z pohanem zwierzem pospołu..." 
 
 
Co noc do tych uskładanych jakąś nową przydawano zwrotkę, i pieśń rosła w skargę nieskończoną... 

Gromadki natomiast malały z nocą każdą. Przy zejściu — oczami rachowali się w trwodze. Nikt nie śmiał pytać o brakujących: kany sie podzieli?
Każdemu szeptał lęk serca, że na drugą noc jego tu może brakować.
Wreszcie nadeszła noc, gdy nikt się przed kapliczką nie pojawił.
* * *
Nie było osiedla, gdzieby po kilkakroć grabarze nie nawracali.
Nie ustrzegło się ich przeraźnego najazdu i osiedle Jamrozów.
Naprzód Gabrysia wzięli, zastawszy go poswijanego na piecu w zimnej izbie, już od paru dni skostniałego...
Kto doniósł, niewiadomo. Wieści same powietrzem leciały...
A potem Jantaszka i Danajkę... Zastano ich tak: Jantaszek leżał na progu przed zamkniętemi drzwiami — a w izbie na skrzyni Danajka... Wzięto ich razem.
Łukasz nie był w tej wyprawie. Oddziałów bowiem było kilka.
* * *
Oddział grabarzy, którym dowodził Łukasz, przejeżdżając przez las na drodze ze wsi ku podleśnym osiedlom, został zatrzymany niespodzianą zawadą. Konie poczęły parskać, wspinać się, i nie chciały iść dalej, jakby poczuły wilka w gąszczu. Nic nie płaciły nawoływania, pokrzyki, ani razybicze, spadające ze świstem na ich grzbiety.
— Hou! stój! — rozległa się komenda.
Kilku najśmielszych, między nimi Łukasz, zeskoczyło z gnojaków i udało się w las, by zbadać, co lękiem zatrzymuje konie.
Ledwo schowały ich pnie drzew, gdy rozległ się grozą krzyk Łukasza, jako krakanie ptaka zdziczałego w pustce.
Przypadli co duchu ku niemu — i oto oczom ich przedstawiła się taka objawa:
Na rdzawym mchu i piarze czerwonym leżał napół odkryty trup niewiasty młodej; widać od paru dni śmierć ją ztrupiałą odeszła, bo mrówce już dróżki śledcze po twarzy białej rozpoczęły. A na piersiach jej grzebło się dziecko kilkudniowe, słabem miauczeniem dopominając się o pokarm.
W niewieście tej Łukasz rozpoznał Salkę...
* * *
Grabarze, ukończywszy na Dziale robotę, powskakiwali na swoje gnojaki i zwrócili się do wódzcyŁukasza:
— Ka mamy jechać?
— Do Jamroza!
Popatrzyli na niego w ździwieniu.
— Tam nikto nie wzywał... Nima wieści...
— Ja mam wieść! Do kroćset czortów! Co sie patrzycie, jak woły?... Ruszaj! — krzyknął na pierwszego. 
Ten jednak ociągał się.
— Tam nikt nie umarł, chyba...
— Skąd ty wiesz, że nie umarł? Wszystko wymarło! — krzyczał. — Co do nogi! Ojcowie, dzieci, siostra, żona... Jak grzebać, to grzebać! Od tegośmy grabarze. Pijcie!... — podał gorzałkę w koło.
— Na zdrowie!
— Co na zdrowie? Na śmierć wam i mnie! Na zatracenie!...
— Wszystko jedno... No więc ka?
— ...
— Do Jamroza!
— Ruszaj!
I ruszyli ze śpiewem:
 
"Hehej!... ociec głód, 
A zaraza matka... "
 
Przyjechawszy na osiedle, stanęli.
— Ka mamy iść?
Łukasz wskazał swoją chałupę.
— Tu!... 
Popatrzyli na niego.
— Co sie wahacie? Burzcie do drzwi! 
Podszedł któryś, kolanem uderzył we drzwi.
— Zamknięte.
— To okno wyrwać! Nikto się nie kwapił.
— Coż to? Nie chcecie słuchać? Muszę ja sarn?. 
Szarpnął za okno — odpadło. 

Poprzybliżali się ku niemu. Zajrzał któryś przez otwór do środka.
— Coś koło łóżka na ziemi...
— To ona... Biercie!
— Na łóżku, zdaje sie, dziecko....
— Też trup... Biercie! 
Pojrzeli na niego, zlękli.
— Coż wam...
— Biercie! powiadam. Ja tu pan!
— Zdaje sie, że sie ruszyła...
— Nieprawda! Trup! Ja mogę najlepiej wiedzieć!... Co wy dziś za ceregiele... — Porwał osękę, zamierzył się:
— Bo was tu wszystkich wyzabijam!... Biercie!! Tomek ruszył się pierwszy.
— Ho, widzisz... Tomuś najposłuszniejszy... Dostaniesz za to medal. Jakem twój szwagier! Wierz mi. Jeden uczciwy we wsi grabarz...
Za nim ruszyli inni. Wrazili oknem osęki — i naprzód wyciągli Teklę — złożyli ją na gnojak — potem dziecko. Dziecko było skostniałe, lecz matka widać jeszcze żyła... Nie frasowali by się o to — ale przez wzgląd na Łukaszatowarzysza ociągali się z odjazdem.
— Nawracać! — huknął.
Nim się opatrzyli, wspiął się po węgłach ku strzesze i podświecił wiórami... Gonty i mech zajęły się prędko — odblask padł na osiedle.
Podbiegło paru z osękami. 
— Coż wy, Łukasz... rozum stradaliście?
Chcieli osękami przerwać ogień. 
 
  
    
 


   
 
 

 


— Wara od mojego domu! — krzyczał i, stojąc na węgle, osęką bronił dostępu.
Płomień szedł po dachu w górę.
— Bóg zaczął, a ja kończę... Słysz! Ty! — wzniósł dłoń uzbrojoną w osękę ku niebu — jesteś tam, czy Cię niema?... Patrz, jak gore mój dom!... Myślisz, że i ja nie zdołam palić, niszczyć, zabijać!... Niech wszystko zgore! cały świat! podpalmy sami! Dobijmy, co jeszcze żyje! Jak klęska, to klęska!... Myślisz, że nie wytrzymam! ?
Płomień wystrzelił ponad dach.
— Nawracać!! — huknął powtórnie. Wskoczył na gnojak. — Jazda!
— "Hehej! gorzałeczka żona"... — rozległo się po osiedlu. I pojechali.
Łuna od płonącego domu oświecała im drogę na cmentarz.
— Nie trup? mówicie. Wszyscy trupy! — krzyczał Łukasz ze swego gnojaka. — Wszyscy wy trupy! Słyszycie!... I ja trup... Ho! hol... Słyszycie, jak wrzaska trup!
 
"Hehej!... śmierzć siostra rodzona, 
Gorzałeczka żona..."
 
— Śpiewajcie! Bo was tą osęką... Psiekrwie wy, grabarze!...
— Coż wy, oszaleliście?
— Cały świat oszalał! Bóg oszalał! Co wy, psy podłe, rozumiecie...
— Jazda! — zakrzyknął Tomek. 
 
  
    
 


   
 
 

 


— He, Tomuś! Wierz mi, tyś jeden grabarz uczciwy...
— Nie zbaczuj głupstwa... jedź!
— Jedź!! — huknął, jak echo, i zawiódł:
 
"Śmierzć siostra rodzona, 
Gorzałeczka żona"... 
 
— Hou! stój!
Stanęli na cmentarzu.
Kiedy przywiezionych z gnojaka do dołu wsypali, Tekla miała jeszcze tyle przytomności, że — w grobie już — poprawiła se ręką spodnicę, która się jej z kolan zesunęła. 
 
  
    
 


   
 
 

 


SOWA I KUROPATWY. 
 
Pomór szerzył się, jak poduch wiatru... W najbardziej skryte zachylenia jego ziew trupi dolatał. Wkiełzywał w roztoki głębne, wcinał się w las, wciskał się pomiędzy drzewa na polanki ze wszystkich stron gęstwią osłonione. Nie miał bezpiecznego schronu przed jego wiewem stary leśnik poza tysiącem ścian hrubych, niekrzesanych jedli.
Wszędy powietrze złe dotarło. Nie było na całej przestrzeni osiedla, ba, chałupy jednej, gdzieby kogoś nie wywieziono, abo ktoś nie leżał martwy; a jeśli zaś gdzie jeszcze człek żywy się dzierżył, to dziśjutro czekał swej niechybnej koleji. Kraj cały był, jak pobojowisko, tem rozpaczniejsze, iże bez boju lud ginął — od pocisków niewidzialnego wroga, Moru.
Niebo, jak ołów ciężkie, wisiało tuż nad ziemią — widziałoby się, że przysiędzie, gdyby się na skalnych grzbietach gór nie wspierało... Miłosierdzia w niem próżno upatrywać. Tyleż, by w martwej skale. W całej wiszącej masie ani szczeliny jaśniejszej. Od krańca do krańca jedno szare brusysko — jakoby moc przeolbrzymia morze stopionej rudy z łożyska stumilowego jako z konwi olbrzymiej wywróciła, i to ścięło się w powietrzu... 
 
  
    
 


   
 
 

 


A pod niem ziemia w trwodze strasznej, w zastygu przedskonania... Co jeszcze niedomarłe do cna, pełzające — pociskami Moru dobijane... Grotem przybite do ziemi, bielmem konających ócz ku niebu jeszcze poziera — i wtedy ciemność je chłonie... Roztwiera się przed widzącemi oczami w momencie skonu niechybna otchłań zatraty...
Cisza ponura śmierci roztoczyła czarne skrzydła nad całą tą krainą. Żaden głos nie wyrywał się z przysiadłych strachem osiedli. Lud marł nikczemnie, wijąc się w bólu, jak robactwo.
Nawet śpiewów grabarzy już nie słychować było. Jeździli w groźnem milczeniu, drogami od cmentarza i napowrót, niby widma cmentarnych upiorów.
Tem przeraźniej rozległ się pewnego razu w tej pustce głuchej krzyk sowy.
— Kuwik! Kuwik! Ho! ho! ho! ho!
Gdzie jeno to wołanie jej, tak zwykłe, dobiegło — lęk grozą serca drętwił, dobijał przestrachem, gdyż wydało się podobnem do ludzkiego krzyku.
Pierwsi usłyszeli ją grabarze. Głos jej wypadł z potoka koło cmentarza. I pierwszy raz od długiego czasu strach ich opadł. (Choć już śmiałość junacką stracili w owym dniu, gdy Łukasz zniknął. Jeszcze Tomek w następstwie starał się dowodzić, ale i ten powoli marniał). Odtąd zaprzestali też swoich holokań. Każdy bał się swego głosu, słysząc w nim dziwnie straszące podobieństwo do wołania sowy.
Ta sowa dziwna, jak klątwa spełniona, trzymała się ich blizkości. Przenosiła się za nimi, dokądkolwiek uje 
 
  
    
 


   
 
 

 


chali, i ledwo mrok spadł na ziemię, rozlegało się jej przeszywające w głuszy:
— Kuwik! Kuwik! Ho ! ho! ho! ho!
I aż do świtu ich straszyło. A nie mogli nigdy na oczy jej ujrzeć, choć często wzrok wyostrzony strachem wbijali w ciemność, w stronę, skąd wołanie dolatało. Widywali natomiast niekiedy postać ludzką, wspinającą się na drzewo. I to ich jeszcze bardziej w głowach strachem zajętych mąciło.
Nieraz umyślnie, bez słowa porozumień zbaczali z drogi, koła zataczali duże, aby ją, jeśli drogę ich przeczuwa, zmylić... a gdy przybywali na miejsce, myślą oznaczone — sowa już tu. I to po kilkakroć tak się im zdarzyło. Gdzie zajechali w osiedle, nocą lub z wieczora, sowa ich już wyprzedzała, jak dawniej ich śpiew, i głosiła ich zajazd swojem przeraźnem wołaniem.
Do obłędu ich to przywodziło. Czuli, że coś poza tą sową się kryje, jakiś mściwy duch, co ich prześladuje. Nie widzieli rady uwolnić się od tego niepojętego. Powietrzem się niesło na niesłyszalnych skrzydłach, czy ziemię jako ziemny duch przechodziło — dość, że wszędy było obecne przy nich, jak cisza, jak myśl.
W końcu i ich, grabarzy, dotąd omijanych, zaraza poczęła wybierać. Jeden spadł z gnojaka w drodze — paru odrazu na cmentarzu legło. Ci, którzy trzymali się jeszcze, wyglądali jak cienie dawnych rycernych grabarzy. Tak ich ta sowa — bo jej przypisowali wszystko zło, co na nich spadło — do ostatniej skóry dotrapiła.
Aż wreszcie doszli tej sowy... 
 
  
    
 


   
 
 

 


Oto — dziw — rozległo się jej wołanie we dnie. Prawie stali na cmentarzu. Słychać ją było z potoka. Popatrzyli na siebie — lica im pobielały, jako to wapno, ze strachu — i jedną myśl zamierzyli razem: postanowili dojść, co się w tem nieznanem kryje... choćby na śmierć natrafić...
I ruszyli wraz wszyscy, jak stali, z osękami w dłoniach, w kupie — Tomka ino brak było, gdzieś się stracił.
Nadłużając krok, bez hałasu, pocichu prawie zbliżyli się ku potokowi.
Wołanie wtórnie się rozległo.
Podkradali się cicho, jak myśliwi, by jej nie spłoszyć...
Zadrgały im wszystkim serca, gdy krzyk jej wydarł się z poza drzew, jużtuż blizko...
Powoli odchylili gałęzie — i stanęli w zmiertwieniu, grozą zdjęci. Oto oczom ich przerażonym przedstawiła się rzecz taka:
Nad urwiskiem, nad krawędzią samą, wisiał trup Tomka... a nad nim, skulony, w postaci strasznej — Łukaszsowa... Kłuł kamykiem jak dziobem w oczy trupa i kuwikał z chichotem:
— Kuwik! kuwik! Ho! ho! ho! ho!
Rzucili się ku niemu z osękami, lecz ten wczas skoczył z urwiska i wpadł, jak sowa, w gąszcz leśny.
* * *
Dużo wody i krwi upłynęło, nim Łukasz stał się sową. 
 
  
    
 


   
 
 

 


Po onem schowaniu żony prosto z cmentarza uciekł w las — a miał widzenie okropne, że Tekla, jako upiór, za nim goni...
Pędził przed siebie, co sił — bez kapelusza, który ostawił na grobie, o włosach urosłych strachem, o oczach rozwartych przerażeniem, jako ten zwierz, strzałami blizkimi gnany. Gdy dopadł drzew, nie zatrzymywał się cale, lecz gnał przez gąszcze, wyrwy, wyłomiska, raniąc o ostrza gałęzi ręce, twarz i nogi, aż, wyczerpany ze sił, padł na mchu polanki...
Wtedy rzuciła się na niego ścigająca mara i poczęła go dusić. Bronił się do upadłego, ale nie mógł jej kościstych palców od szyi oderwać. Począł charczeć w zduszeniu i toczyć pianę z ust. Chwila jeszcze, a byłby skonał.
W tej ostatniej już chwili zebrał cały wysiłek i wyrwał się z jej trupich dłoni. Pognał, jak zwierz z oklepca wyrwany. Strach rodził w nim zacięcie. Już było — czuł — kroku dalej nie uczyni — padnie... gdy myśl, że upiór znowu go dołapi i temi zimnemi kośćmi pocznie dusić, krzepiła go tak, iż rwał, jak jeleń raniony.
Często przychodziła mu myśl podstępna: pogoń zmylić... Więc zataczał koło duże i przecinał je w poprzek — to nagle skręcał w bok, robił dziwaczne zygzaki, wywijania — albo, pędząc co sił, nagle przypadał w wyrwie jakiej pod zasłoną okapia... Daremnie! Czuł, że się upiór nie daje pomylić i trop w trop za nim biegnie.
W pędzie swym zabiegł w końcu gdzieś aż pod skalny ostrys. Myślnadzieja, że dostanie się na wierch 
 
  
    
 


   
 
 

 


i marę w dole ostawi... Począł drzeć, co sił, pod górę. Piarg mu się z pod nóg usypywał, kamienie raniły stopy — na nic jednak nie baczył, czepiał się rękoma korzeni, wystających skali, pazurami darł ziemię i spinał się do grani... Wreszcie nalazł się przy wierchu. Z tryumfem męki pojrzał na dół — i ujrzał cień mary pod sobą... W najwyższej już rozpaczy porwał się w bok i skoczył prosto na przepaść. Cud, że tam u stóp tego ostrysa nie został. Zdarł ino skórę ze łbu, gdy się staczał.
Jedna ta chwila wytchnienia, gdy leżał omdlały. Przyszedłszy do pamięci, zerwał się, popędził dalej... I odtąd już nie zaznał spoczynku. Gdy jeno głowę, jak ranę płonącą, do mchu zimnego przyłożył — już oddech mary dobiegającej zrywał go i pędził dalej.
Uciekał wciąż — dniami i nocami. Potoki, wyrwy, debrze, młaki, urwiska, przepaście — po dziesięćkroć zgruntował. Nie było miejsca na całym leśnym obszarze, któregoby jego krwawiąca stopa nie zdeptała.
Pod niebem z ołowiu w otoczeniu cmentarza ludzkiego ta puszcza zmartwiała — i w niej jedyny zwierz Łukasz, przez upiora bez przerwy polowany...
Noc, strach jej nie do przetrzymania wypędzał go ku okrajom, na pola bezdrzewne... Tu przebiegał zagony, ugory, tłoki — od kraja do kraja. A w dzień znów przestrzeń strasząca wpędzała go w las.
W tym pościgu zaciekłym jedno pragnienie wytchnienia — choćby chwilki — podszepnęło mu w końcu, iżby na drzewo wylazł.
Wyspinał się czemprędzej na najwyższą jedlę, ku sa 
 
  
    
 


   
 
 

 


memu wierzchołkowi i, aby zmylić pościg, udał głos sowy:
— Kuwik! kuwik! ho! ho! ho! ho!
Oczekiwał w najwyższem napięciu — upiór się nie pokazał. Więc udał wołanie raz drugi. I coraz dalej. Upiór się nie pokazywał. Uśmiechnął się do swojej chytrości — i postanowił odtąd udawać sowę.
Na ziemię prawie nie złaził, a gdy zeskakiwał, przebiegał szybko przestrzeń — i znów na drugie drzewo. Tak przenosił się z miejsca na miejsce.
— Sowa nie może siedzieć w jednem miejscu — myślał. — Zarazby się wydał podstęp.
Przez dnie huśtał się we wierzchołkach drzew, spał nawet, a nocami kuwikał. I tak się z tem udawaniem spoił, że po pewnym czasie wydało mu się doznaku, iż jest sową.
Jako sowa, postanowił zbliżyć się ku cmentarzowi, ku osiedlom ludzkim — i kuwikać. Skoro ujrzał jadących grabarzy, zaśmiał się w sercu okrutnie, przywitał ich mową swoją, jako sowa — '. sowy, i odtąd towarzyszył im niezmordowanie, aż wreszcie naszedł Tomka...
* * *
Zagrożony przez grabarzy, Łukaszsowa skrył się w gęstwinę lasu i nie nabliżał się ku okrajom. Zresztą już nie miał poco — spełnił swój cel, który, jako sowa, miał — widziało mu się — do spełnienia: wykłuł Tomkowi oczy... Odtąd też kuwikanie jego nie było takie przeraźne — wydawał je z obowiązku.
Oddychnęły nieco osiedla w strachu swym, odet 
 
  
    
 


   
 
 

 


chnęli grabarze prześladowani, nie słysząc groźnego krzyku — mimo, iż niebo ołowiane wisiało skałą nad ziemią i pomór nie ulgiwał.
A on, sowa, żył teraz w swoim nocnym świecie, całkiem zapominając o ludzkiem kiedyś bytowaniu. Co nie stało w promieniach sowich oczu i sowich niewielu myśli, to zalewał dzień. Miał też swoje uczucia sowie — sowi strach przede dniem i pragnienie nocy wiecznej, gdzie oczy jego byłyby jako dwie niewidoczne dla wroga latarnie.
I nietylko wewnętrznie upodobnił się do sowy. Lica zapadłe, skryte, nos jako hak skrzywiony, ostry, oczy w obwódkach krwawych, włosy zmierwione, na czoło i szyję w zlepionych kosmach spadające, odzież stargana w strzępy jako odarte pierze — czyniły go podobnym do nocnego rozbójnikaptaka, który się, pokrwawiony, z sideł piekielnych wydobył.
Żył też doznaku po sowiemu. Napadał na drobne ptactwo, wyszukiwał jaj ptasich, to gniazd z pisklętami — ale najwięcej było nocy, w których o głodzie kuwikał.
Z nastaniem mroku ożywiał się, zwyczajnie jako sowa, furgał z gałęzi na gałąź, zlatywał, spinał się po drzewach, to przedsiębrał wędrówki dalekie — a gdy dzień szarzał, zaszywał się w gąszcz, nieruchomiał i patrzał krwawymi miesiącami oczu w ciemność dziennego światła.
Gdy tak w napół śnieczuwaniu trwał, otoczony mrokiem, zdajały mu się niekiedy przywidy, przypomnienia straszące z niesowiego świata. Wtedy zrywał się 
 
  
    
 


   
 
 

 


z ludzkim krzykiem: "Kto tu?" i gnał na oślep przed siebie, tłukąc się o pnie, raniąc ciało o nastawione ostrza odgałęzi.
* * *
Długi czas tak bytował w swym nocnym świecie Łukaszsowa...
Zgasły wreszcie pomału, spaliwszy na węgiel ciało, zmiertwiwszy na proch duszę, krwawe ognie obłędu. Pozostał w mózgu mrok gniotący, ciężki, jako ten ołów nieba.
Łukasz snuł się teraz po lesie niby widmo czarne. Już, nachodzon myślami ludzkiemi, coś niejasnego zamierzał —: wyjść z tego koła zaklętego, dostać się kędyś, ku osiedlom... Lecz nie mógł drogi przybaczyć, ani myśli do czynu jakiegoś zaprządz — ledwo im się zdołał przyjrzeć, odlatywały jako ptaki...
Nieraz w tem błędnem kołowaniu zatrzymywał się przed jakiemś drzewem, stał przed niem pół dnia i więcej i starał się coś usilnie przypomnieć... coś bardzo, bardzo ważnego... Nie zbaczywszy, odchodził w większem przygnębieniu i snuł się dalej.
Ponurość przed nim szła i za nim — las posępniał na widok jego postaci — polanka wyraz zmieniała, gdy się na niej ukazał. Wyszedłszy ze zmierzchu lasu na jakieś otwartsze miejsce, stawał w niezdecydowaniu, dźwigał powoli wzrok ku niebu, jakby jakiejś porady stamtąd patrzał, a widząc, że jednostajna szarość tuż nad głowami drzew wisi, niemal się o nie opiera, cofał się w gęstwię lasu i błądził w zmierzchu dalej. 
 
  
    
 


   
 
 

 


Tak to już w trzeciej postaci gruntował Łukasz ten las... Naprzód jako ścigany zwierz leśny, później jako sowa dzika, a teraz jako to widmo... I gdy poprzednie tortury były jako kary piekła, w których jucie ludzkie się traciło, to zasię mękę obecną czuł już duszą zmartwiałą i ciałem jako opałę czyśćca... Przeto ku niebu z tęskni mrocznej rany swych oczu podnosił.
Dni, tygodnie płynęły — nie stała się odmiana. Widziało się, że już tak zakrzepnie na wieczność, w kamień obrócona, rozpacz tych gór. Że już wypełni się po brzegi ludem bezdenna otchłań zatraty...
Nareszcie — nareszcie — było to koło południa — podniesło się niebo zciężałe z nad ziemi...
Po ziemi przeszedł, jak podmuch orzeźwiający, oddech ulgi...
I Łukasz uczuł, jakby mu skrzyżal, gniotąca mózg, podniesła się z ołowiem nieba równocześnie. Stało mu się jaśniej w myślach i przed oczami. Odrazu też opuścił koło, w którem błądził, i poszedł przez las ku krajowi.
Gdy wyszedł z lasu, stanął chwilę, jak oślepiony. Oto rozdarła się zasłona nieba jako przed miejscem "święte świętych" — promień słońcazbawiciela padł mu wprost na krwawe oczy.
Oswoiwszy się ze światłem przestrzeni, ruszył po zagonach rozwidniałych. Wyszedł był bowiem z lasu na Dział.
Szedł jak lunatyk, nie wiedząc, co za siła i gdzie go prowadzi.
Gdy zaszedł za przechylenie, spotkał zaprzęg dzi 
 
  
    
 


   
 
 

 


wny —: wóz drabiniasty z trumną i sprzętami, ciągniony przez woły siwe, bez pogońcy...
* * *
Był na Groniu gazda w sile swej, bogaty, którego nawet złe roki nie zdołały zubożyć, acz osiedle całe żywił z majątku swego w czasie klęski. Siekierą i własną ręką dorąbał się majątku. Budował domy, stawiał młyny i ustawiał tracze. On to zbudował bez niczyjej pomocy, sam swoją głową i prawicą wieżę na kościele i zarazem dzwonnicę, podziw okolicy. Zwano go za to Majstrem z Gronia. Dumny był z tego nazwania i, póki sił, siekiery nie puszczał z dłoni. Aliści, gdy Mór się zbliżył, strach mu siekierę wytrącił z rąk. A kiedy na Gron do jego osiedla doszedł, Majster ostawił dom, dobytek cały, uciekł na wierchy i tam się krył. Aże w końcu na wierchu wysokim dopadła go zaraza... Tam go śpiącego znaleźli. Przynieśli go pachołkowie z miłością do domu, włożyli go do trumny — którą sam sobie, nie wierząc przecie, iż w niej kiedy spał będzie, zgotował — wyciągnęli drabiniasty wóz — jego pracę — złożyli trumnę na spód, zasię na nią wszelki sprzęt jego majsterski od hebla do ośnika — zaprzęgli lubione jego siwe woły, sojki — i jeden z pachołków go powiózł. Zarazą tknięty, upadł w drodze — a wołysojki, dziwnym wiedzione rozumem, same gazdę na cmentarz wiozą...
* * *
Ten to dziwny zaprzęg spotkał Łukasz, gdy dążył ku cmentarzowi... 
 
  
    
 


   
 
 

 


Poznał sprzęt Majstra z Gronia, poznał jego siwe sojkiwoły... I zobaczył, iż się im z żalu za gazdą siwe ślozy jako tarki toczą...
Wzruszyło się w nim pierwszy raz oddawna lodem zatrute serce. Ujął wypadłe z martwej dłoni woźnicy powroźne lejce i pojechał zaprzęgiem na cmentarz.
Gdy zajechał ku pierwszyn skraja grobom, wstrzymał woły i, upuściwszy na ziemię powrozy, poszedł wśród gęstego lasu kopców ku stroni, którą dobrze w pamięci swej zarył. Utykając się na grobach, dążył wytrwale naprzód. Postarzał się o lat dziesiątek przez tę chwilę. Zgarbiony, stanął wreszcie nad krwawą mogiłą.
Przywitało go ćwierkanie piskląt.
Przez mgłę oczu dojrzał na grobie świeżym swój kapelusz — w nim okopiste gniazdo kuropatw...
 
KONIEC. 
 
  
    
 


