GOŚĆ — AJRA — Z PONURYCH NOCY — DZIWNE RZECZY — ZBRODNIA — TŁO I    OBRAZ — DYZIO —
MOJE OPOWIADANIA — POLICZEK — NA CMENTARZU — PO ŚMIERCI — SZCZURY — MAŁY EPILOG

Sen o bajce
Bajka

Pamiętasz? Była dziewczynka maleńka... Poszepty wiosny spływały po jej 
ramionach, jak włosy przecudne, a złote włosy biegły za poszeptami wiosny, jak 
fale, i nie roztrącały się wzajem, lecz łączyły niby w złotopienny potok... 
Księżyc patrzył cicho i niesłychanie smutno. A dziecko patrzyło ciągle w ten 
smutny niesłychanie księżyc, i wydało mu się, że życie jest zimne, jak mgła i, 
jak macocha niedobre. Wyziębi, wystudzi, a ludziom kwiatów potrzeba i słońca. I 
mała dziewczynka marzyła, że kędyś dla ludzi rosną kwiaty
o twarzach anielic, czasem płomienne czerwienią oburzeń, jak pożary, a czasem 
białe i ciche, jak myśl o najbielszym kochaniu, a czasem tylko półsennej myśli 
widzialne, jak pocałunek pieśni. Marzyła moce i zjawy przecudne, marzyła 
rzeczywistości, z potężnej myśli poczęte, marzyła śliczne, pełne czaru. Marzyła 
duszę bratnią, która ją słyszy, tylko przyjść jeszcze nie może, sadami 
rozkwitłych czereśni zejdzie, marzyła duszę bratnią.
I nocy onej, gdy księżyc tak cicho gadał i smutno, szedł przez świat 
młodzieniec. Myślał o ludziach złych
i szkodliwych, jak ukąszenie skorpjona. O marnych, lichych i podstępnych myślał 
ludziach, co się czołgają po ziemi, jak żmije; o ołtarzach z drewna, na których rozparli się handlarze 
dusz. Myślał, i gniew w nim kipiał. Nagle spojrzał w smutny niesłychanie księżyc 
i uczuł, jak cichnie w nim dusza. Marzył teraz kwiaty o twarzach anielic; marzył 
moce i zjawy przecudne; marzył duszę siostrzaną, która go słyszy, tylko przyjść 
jeszcze nie może, marzył duszę siostrzaną.
Od tej chwili wiele czasu minęło. Dziewczynka stała się kobietą, młodzieniec 
wyrósł na mężczyznę.
I spotkali się...
Księżyc był cichy i niesłychanie smutny, jak wtedy, a oni przez ten księżyc 
cichy i niesłychanie smutny spojrzeli na siebie, i nagle oczy rozwarły im się 
szeroko. W tej chwili przypomnieli sobie inny księżyc, cichy i niesłychanie 
smutny, jakby przed tysiącem lat, jakby wczoraj dopiero, i poznali coś, czego 
dotąd nie widzieli, i wszystko, o czym białe noce marzyli.
To był sen może, ale sny długo żyją czasami...




Halucynacje

GOŚĆ.

Była to jedna z tych twarzy potwornych, które, cmentarnym majakom podobne, 
zawisają nad oczami przerażeniem, jak upiory grozy. Nie pamiętam ani koloru 
oczu, ani kształtów nosa, była to bowiem dziwna twarz bez rysunku, jak bywa 
czasem we wspomnieniu zdrada kochanki. Wyraz jeno pozostanie w duszy, choć 
rysunek się zatrze i zblaknie...
Gość mój wszedł gwałtownie i niespodziewanie, jak wchodzi do pokoju artysty 
widmo głodu. Król jednak raczej, niż rzezimieszek, szatan prędzej, niż filister, 
wisielec — niż żebrak — gość mój wszedł pełen godności, poważny, majestatyczny. 
Nie przedstawiał się, choć był mi nieznajomy; nie witał się, choć wchodził... po 
co? obaj czuliśmy, że tak właśnie powinno być, nie inaczej... Mój gość... ja... 
są chwile, kiedy się takie rzeczy rozumie...
Z obojętnej, pergaminowej twarzy padł na mnie przelotny uśmiech współczucia 
nawpół pogardliwego, nawpół wyzywającego.
Usiadł przy mnie... Patrzył, ale już nie we mnie — nie wiem: jakby w ziemię, 
jakby w długie kościste palce, które przesuwał po czole, po twarzy, a później 
odrywał je niby, odsuwał od siebie, jakby sam chciał  



się zahypnotyzować, jakby chciał je wydłużyć, wyciągnąć... może odmierzał własną 
duszę. Długie ciężkie milczenie stało między nami, jak burza gradowa stoi między 
niebem a ziemią. Czułem, że w życiu moim coś się przełamie i pęknie.
Wstręt i obawa, nienawiść i niepewność, pchały mnie do mego gościa, ostrzyły 
moją ciekawość.
Cała moja wola leżała pod stopami przybysza, jak dziecię u nóg piastunki.
— Więc niech się już dzieje — myślałem.
— Dramat piszesz? — spytał lodowym głosem.
— Tak — odparłem — dramat piszę.
— Z życia?
— Z życia.
— I długoś dmuchał w serca ludzkie? I umiałeś brać ich pod żeberka tak, wiesz? 
mądrze?... sprytnie?... żeby to wyśpiewało wszystko... co? hę?... tam... z 
samego dna?
— Zdaje mi się, żem studjował nietylko rozumem.
— Wiem... wiem... lazłeś w to błotko, w te śmietniki... przykładałeś łapy do 
tych pudlich serc.
— Nie! tylko płakałem tam, gdzie inni się śmiali, oddawałem hołdy tam, gdzie 
inni gardzili, kochałem, tuliłem...
— Kochałem, tuliłem... wiem, wiem... Otóż to zasada... ukochać... I naraz z 
takiego śmietnika bryźnie ludzka łza... prawda? jak djamenty... Dużoś ich 
uzbierał?...
— Więcej niż starczy życia na odlewanie ich w formy sztuki...
— Jak, jak powiedziałeś? w formy sztuki? A więc dla sztuki?... co?... 



— Nie, nie dla sztuki... Oddam je sztuce, ale zbierałem nie dla sztuki...
— To na jedno wychodzi... A zresztą — frazesy... Dumny jestem, że znalazłem 
artystę, który zajrzał aż tam, w samo podziemie mętu. I nie poparzyłeś sobie 
estetyki?
— Owszem, poparzyłem serce, że dziś chodzę obolały, jak łza...
— Wiem... wiem... Śledziłem twoje kroki od pierwszego świadomego wyjścia z domu. 
Widziałem, jak dusza twa padała i podnosiła się, płakała i śmiała się, gardziła 
i miłowała.
— Tak, aż ukochała bez ograniczeń.
— Widziałem, jak stanąłeś nad ludzkim mrowiskiem, jak zajrzałeś twarzą w twarz 
obłudzie i podłości, brzydocie i hańbie, aby ukazać pod niemi niebo drzemiących 
pragnień i czystość lilji białych. Pamiętasz tego rzezimieszka, co nie zdążył 
jeszcze krwi ze sztyletu otrzeć, a już z cynicznym uśmiechem szedł w objęcia 
czternastolatek... I pamiętasz jego rozmowę ostatnią?...
— Pamiętam... Jaka to bogata natura... Jakim on czasem umiał być dzieckiem... 
Jak dobrym, jak zadziwiająco dobrym!
— Widzisz... więc nie był złym?
— Złym? czyż może być człowiek złym? Biednym raczej, zbrukanym, niezaradnym, ale 
złym? nigdy!...
— I takiemi będą ludzie w twoim dramacie?
— Tak, takiemi będą, jakiemi są... Niech im pęka serce, niech nad głowami warczą 
im pioruny, niech los ich spycha na bezdroża nędzy i występku, a oni, jak 
anieli, niech powstają do promiennych snów. 



— A pamiętasz tego anioła powiewnego, co ci wywichnął skrzydła i odciski na 
duszy wydeptał?
— O nie wspominaj!... przeszło, przebolało... Może i tam drzemały wieszcze 
struny... Nie poruszyłem, nie umiałem zbudzić.
— A pamiętasz szczekającą tłuszczę tych tam półbogów, co się twojemi sędziami 
mienili? Hę? hę? co? Pamiętasz? Pamiętasz, jak swojemi lilipuciemi stopami 
dreptali koło twojego kościoła i szydzili? Co? tylko wieży dosięgnąć nie mogli — 
drabinki zabrakło. Prawda? A wiesz, gdzie cię zepchnąć chcieli? Czy 
nieświadomość tylko niemi kierowała? Nie zawiść, nie podłość wrodzona? Nie 
zapomniałżeś tych kapłanów — rzezimieszków cnót narodowych?
— I to już przeszło... Pogardę im rzuciłem i przeszedłem mimo. Nizcy, marni...
— Aha, widzisz... nizcy, marni... Po miljon kroć nizcy i marni. A ty ich chcesz 
na pjedestał? Toż wyborowsi z ludzi, a gdzież podziejesz jeszcze marniejszych? 
Co? Tych naprzykład poczciwców o duszy dorobkiewiczów, co pluli w twoje słońce, 
bo się mienili krewnemi twego ciała. Czemuś pokazywał im człowieka? Czemuś nie 
był cnotliwym hultajem?
— Zasłoń przede mną to wspomnienie, bo dotąd czuję rumieniec policzków na 
twarzy. Kiedym ich wzgardą pożegnał, zaprzysiągłem nie myśleć o nich.
— Czemu dygocesz, jak pojmane ptaszę? Wszak serce ci nie pękło wtedy? I pomyśl 
zresztą, cześć i miłość ich otacza... Tyż jeden kląć ich będziesz? 



— O! niech przeklętą będzie ta trująca cnota poczciwców.
— O tak... niech będzie przeklętą... Źli i marni, głupi i bezwstydni, słabi i 
bezczelni, świecące łachmany własnych podłości, to są ludzie. Zbyt słabi, by iść 
samopas, tłumami prą naprzód i wyją, przeklinają, zębami i obuchami miażdżą 
wszystko, co nie z nich wylęgłe.
— Boże! Boże! Ile miljonów wieków się przetoczy, zanim to wszystko się odrodzi.
— Odrodzi? Ty wierzysz w odrodzenie? Przyjrzej się temu ludzkiemu szczenięciu, 
jak wzrastało, jak pełzało na czworakach zabobonne, złe, głupie, aby coraz 
bałamutniejszym zabobonem obalić stary, prostszy. Jak ma się odrodzić to 
rozbójników plemię?
— Czemu rozdmuchujesz we mnie nienawiść, która już kochać umiała?
— Kochać? ty? Pomyśl! ten kretynizm? Tę brzydotę, która ci napluje w każdą 
tęczę? Ty ich ukochasz? ty? artysta? Nie potrafiszże się wznieść wyżej nad te 
barłogi? Nie położyszże swojej myśli na krawędzi tego, skąd się zaczyna 
Nieskończoność? Gardź nimi, depc, pomiataj!
— Rozbiłeś myśl moją na kawałki, jak szklane naczynie. Druzgi się rozsypały, a 
ja...
— A ty?... co? mów!...
— Nie wiem... daj mi myśli skupić.
— Czekaj... Ja ci odkryję prawdę. Znasz ją, lecz boisz się przyznać do niej. 
Natęż dobrze uwagę... Skupić się staraj...



— Mów... wiesz, że zagrasz na mnie, jak zechcesz. Więc graj.
— Nie potrzebuję grać... Ty jesteś muzykiem.
— A ktoś ty?
— Ja?... czekaj! nie dokończyłem. Odkryję ci prawdę. Czyś nigdy nie czuł, że 
jesteś bogiem? Milczysz?
— Jak to rozumiesz?
— Mocno, mocno myśl natęż...
— Po coś ty przyszedł do mnie?
— Czemu pytanie to nie stanęło wcześniej między nami?
— Bo... było niepotrzebne.
— A teraz?
— Teraz? Wygrałeś gościu! Także niepotrzebne.
— A reszta?
— Co chcesz przez to powiedzieć?
— Mówię o twoim pochodzeniu.
— I to wygrałeś, gościu.
— A dramat napiszesz?
— Napiszę...
— Jacyż ludzie w nim będą?
— Mali i brutalni, przebiegli i złośliwi, słabi i bezczelni, przewrotni i 
rozuzdani. Takiemi ich stworzę, jacy są... Niech pełzają, niech przerażają, 
niech budzą wstręt i odrazę. Niech szczekają i wyją, niech prą się jedni na 
drugich, jak szakale, i niech świecą w sztucznych światłach, jak upiory.
— Takżeś ich znienawidził?
— Całą pogardą szyderstwa, całą potęgą mego twórczego "ja". 



— I jesteś pewny, że oni trzymają miarę twej pogardy. A jeśliś nie wysłuchał 
wszystkicli tych dźwięków co się szamocą o ściany serc, jak niejedna boska nuta, 
co w tobie gra?
— Co?... oni?... te, te błotne żmije?... te niegasnące klątwy?... ha... ha... 
śmiej się gościu... ha... ha...
— I ty dramat piszesz? ty?
Gość spojrzał na mnie okiem zimnego szyderstwa i powtórzył raz jeszcze:
— I ty dramat chcesz pisać?
Porwałem na stole stojący lichtarz i cisnąłem go w łeb gościowi... W sam łeb! 
Rozwalić mózgownicę, w której te zimne oczy mieszkają. Lecz lichtarz upadł z 
hałasem na ziemię, a gość mój wpatrywał się we mnie zimnym, stalowym 
spojrzeniem, od którego ziębnie myśl.
W oczach jego wygasły już resztki ironji i pozostał tylko niemy spokój, co duszę 
obraca naokoło.
Nie wiedziałem i dotąd nie wiem, kim on był, ale czułem, że muszę go zamordować, 
bo w przeciwnym razie on zamorduje mi duszę. Myśl ta utkwiła we mnie jak kula, 
postanowienie wołało czynu.
Naraz spostrzegłem na stole długi wązki nóż.Ścisnąłem ręką stalowe narzędzie i 
zamierzyłem się na gościa.
Lecz on powstał wtedy wolno i powoli, powoli, nie usiłując się bronić, ale jakby 
nie czując niebezpieczeństwa, zmierzał ku drzwiom.
Przy drzwiach przystanął jeszcze na chwilę i, nie oglądając się zupełnie na 
mnie, strzepnął palcem pyłek z kapelusza i wyszedł. 





AJRA.

Gruźlica szybkiemi krokami parła naprzód. Z dnia na dzień zabierała mi resztki 
sił i przytomności. Nocami upały gorączki odpędzały sen i nawoływały ciężkie 
męczące majaki. Byłem sam — jeden jedyny na całym świecie, bez odrobiny 
przyjaciela, lub krewniaka.
Wszystkie stosunki z ludźmi pozrywałem jeszcze w zaczątku choroby, resztki 
węzłów rwały się same przez się, z prawa choroby, ludzkiej wrażliwości i t. d.
Usługująca mi stróżka, nie mogąc w niczym zadowolnić moich kaprysów, najpierw 
się niecierpliwiła i mamrotała półgłosem, później sarkała i zrzędziła, a wkońcu 
obsypywała mnie gradem brutalnej niechęci.
— Pan to ni Bogu, ni ludziom — mówiła. — Przyniosę co... niedobre... Mleko — za 
kwaśne, chleb za suchy. Przecie kupuję tam, gdzie wszyscy. Łóżko prześcielę — 
źle. Lekarstwo podam — źle. Sam anioł by nie wytrzymał. A o spowiedzi ani dudu. 
Zara by się polepszyło. O Jezu Marjo! jak to insze ludzie nad grobem stoją, a 
nie chcą przyjąć, co im Pan Bóg ochwiaruje.
Byłem sam — jeden jedyny na całym świecie, bez odrobiny przyjaciela, lub 
krewniaka. Postanowiłem się przenieść do szpitala. 



Słoneczną szpitalną celkę powitałem z uczuciem rozkoszy i ulgi. Niedaleko za 
oknem chwiały się i szeleściały liśćmi kasztany. Ta zieleń, której od tak dawna 
nie widziałem, dziwnie łączyła mnie z życiem. Czułem się zdrowszy, silniejszy.
Całemi godzinami wpatrywałem się w liście i spokojniej zasypiałem.
Atoli szczęście moje chwilowe niedługo trwało.
Już czwartego dnia do celki mej zapukała stróżka.
Przyniosła mi jakąś pozostawioną w mieszkaniu drobnostkę, sprzęcik nic nie 
znaczący.
Przyjście jej niemile mnie dotknęło.
Z przebiegle namaszczonej twarzy wyczytałem jakiś szatański podstęp. Miała 
przytym w oczach suchy cynizm bogobojności, który mnie zawsze przerażał. Był to 
wzrok oprawcy, który z litanją na ustach obdziera skórę. Wiedziałem, pewny 
niemal byłem, że ten puszczyk-stróżka przynosi mi wróżbę nieszczęścia.
Jakoż nie omyliłem się. Po wyjściu jej usłyszałem cichą rozmowę na korytarzu. To 
ona rozmawiała z siostrą miłosierdzia. Mówiły o mojej zatraconej duszy, której 
trzeba było co rychlej spowiedzi.
— Jakto? więc nieprawda, moja kobieto? A mówi mi, że się spowiadał tydzień temu.
— O nieprawda, dobrodziejko! nieprawda!... Odtąd zaczęły się inkwizytorskie 
wizyty siostry miłosierdzia.
Tłumaczyła mi, że nie mogę przecie zdechnąć jak bydlę, że mam rozum i duszę; że 
jestem bądź co bądź człowiekiem, za którego Syn Boży cierpiał na krzyżu; 



tłumaczyła mi zresztą bardzo mądrze i rozumnie według tej dziecinnej logiki, co 
to boi się "pieruna", że ona czuje się uprawnioną do pojednania mnie z Bogiem i 
t. d.
Z początku odpowiadałem, później mrużyłem oczy i udawałem śpiącego, ale siostra 
miłosierdzia wynalazła zemstę, bo gdym dzwonił, potrzebując czegoś, udawała, że 
nie słyszy. W ten sposób wszystkie prawie moje potrzeby zależne od siostry 
miłosierdzia były niezaspokojone.
Zaciąłem się — postanowiłem nie żądać nic.
Spragniony wody do picia, lub kawałka cukru, który lubiłem zwilżać w mleku i 
ssać — oblizywałem zeschłym językiem zeschłe wargi, złorzeczyłem św. inkwizycji, 
ale nie dzwoniłem, nie żądałem niczego.
Zakonnica zmieniła taktykę — stawała się słodką i uprzedzającą moje chęci, 
przepraszała za niezależne od niej zwłoki, lub niewygody, co rusz to do mnie 
zaglądała, na jedną chwilę — ot czy nie potrzeba czego ?
A po tych wszystkich słodyczach tym silniejsze żądanie wypełnienia obowiązków 
chrześcijańskich, tym kategoryczniejsza odmowa i tym ostrzejsza uraza.
Byłem sam — jeden jedyny na całym świecie, bez odrobiny przyjaciela, lub 
krewniaka. Gruźlica szybkiemi krokami parła naprzód. Z dnia na dzień zabierała 
mi resztki sił i przytomności.
Tak wlekły mi się długie, długie godziny szpitalne, przesuwając przed oczyma 
straszne, przerażające halucynacje.  



Wtym razu pewnego, najnieoczekiwaniej dla mnie, w celce mojej zjawiła się 
najprzepyszniejsza kobieta, jaką znałem w życiu, aktorka mojej kilkoletniej 
miłości, szału, klątw, pragnień.
Kochałem ją i ona wyznawała mi niejednokrotnie swoją miłość, lecz nie wierzyłem 
jej, byłem zazdrosny, chciałem niepodzielności. W ten sposób nie posiadłem jej 
nigdy.
Dawniej, dawniej kiedyś, w początku naszej znajomości, objąłem namiętnie jej 
ramiona i przyciskałem... Ona niby się broniła i, przechylając cudownie główkę, 
szepnęła "aj... ra... ". Później się dowiedziałem, że miała powiedzieć: 
"ratujcie"! Nie zdążyła; ustami wpiłem się w jej usta — reszta sylab zamarła... 
Duży czarny gołąb załopotał w okno, odskoczyliśmy od siebie wylękli... I tak nie 
posiadłem jej... Odtąd nazywałem ją zawsze "Ajra".
W chorobie zapomina się o wielu rzeczach i osobach. Zapomniałem o Ajrze.
— Ajra! Ajra! — szeptałem teraz w radosnym zdziwieniu, skąd się tu wzięłaś?
— Skąd? czyż to dziwne? Czemu nie zawiadomiłeś, żeś chory?
— Daruj — odparłem ironicznie — ale nawet o mym pogrzebie nie będę nikogo 
zawiadamiał.
Ciepłą wonną dłonią zamknęła mi usta.
— Ja chcę, żebyś żył — szepnęła.
— Bo widzisz, mnie ogromnie źle... nikogo... — poskarżyłem się.
— Wiem... wiem...



I temi kolorowemi ustami przywarła do mego czoła.
— Więc kocha! — myślałem... — Przychodzi do takiego zdechlaka, do tego 
wszystkiego, co tak wstrętne, nieestetyczne. I całuje!... Jakże musi być silnym 
uczucie takiej kobiety... I naraz litość mnie wzięła nad samym sobą, żem tak 
niebacznie wyzbył się mego szczęścia... czyniłem sobie wyrzuty, że byłem 
niesprawiedliwy dla niej. Klękałem w myśli przed nią i błagałem ją o 
przebaczenie. — O boska! święta Ajro! — wołałem... i korzyłem się... 
błogosławiłem jej przyjście.
A ona odtąd codzień już przychodziła.
Lekkiemi motylemi krokami wpływała jak srebrny sen, cicho zbliżała się na 
paluszkach, bacząc, aby mnie nie rozbudzić, na wypadek, gdybym spał. Nie mogłem 
nigdy widzieć jej przyjścia, bo leżałem zwrócony głową do okna, lecz poznawałem 
ją po szeleście sukni i zapachu fijołków.
— Ajra! — szeptałem — ty?
— Ja — odpowiadała i owiewając mnie zapachem fijołków i tym rozkosznym ciepłem 
włosów, właściwym tylko brunetkom, całowała w czoło...
A później kładła dłonie na mojej wychudzonej twarzy i, mimowolnie zniżając głos 
do mego suchotniczego szeptu, opowiadała dziwne, przedziwne powieści...
Opowiadała, jak łabędź pływający po jeziorze, zakochał się w wiejskiej 
dziewczynie i został później zabity przez inne łabędzie... Mówiła, jak raz za 
jej dzieciństwa przyszła stara cyganka i z ręki jej wróżyła i rozpłakała się i 
nic powiedzieć nie chciała, tylko ją 



Ajrą nazwała... Więc kiedy ja ją po raz pierwszy Ajrą nazwałem, wylękła się tego 
imienia, bo zdało się jej, że czego cyganka odwagi dopowiedzieć nie miała, to ja 
jej teraz odkryję... Opowiadała, jak raz dziecięciem w wigilję św. Jana, przez 
całą noc stała i rączki wyciągała, bo niania ją zapewniła, że gwiazdki do dzieci 
dobrych wtedy przychodzą... I wiele, wiele innych rzeczy opowiadała...
— Ajra! kto ciebie tak pięknie mówić nauczył? — pytałem.
Ona robiła wtedy ślicznego, rozkapryszonego aniołka i głosem dziecka szeptała:
— Ajra siama naucila... tu... tu... z główki...
I w sercu suchotnika grały te cudne powieści coraz rzewniej, wstawały jak piękne 
wizje, które przyszły ostatnie moje chwile melodja napełnić i słońcem je owiać. 
Ajra, bosko-piękna Ajra, o przepysznych ramionach, zatracała dla mnie coraz 
bardziej pierwiastek materjalny, przestawałem ją pojmować zmysłami, nie mogłem 
sobie dokładnie zdać sprawy, kto ona jest właściwie? kochanka? siostra? 
matka?... córka może? Stawała się dla mnie raczej czymś abstrakcyjnym, jakby 
widomym symbolem czegoś, co nie urodziło się jeszcze we mnie, ale było już poza 
mną; czymś, co trwało już przed ziemi narodzeniem i przetrwa jej śmierć, ale we 
mnie ma nastąpić dopiero... kiedyś, kiedyś... może już wkrótce. Czułem się 
szczęśliwym bez miary smutnym, skupionym szczęściem uśmiechniętej rezygnacji.
Jedna tylko jeszcze fatalna trwoga przychodziła do



mnie i, gdy Ajry nie było przy mnie, kładła się u mego wezgłowia jak potwór.
Był to szalony, dziki niemal strach przed św. inkwizycją. A nuż zakonnica 
znajdzie drogę do Ajry i nauczy ją przeciw mnie spiskować.
— Dołamią, dołamią do reszty — myślałem. Przeczucie moje miało się wkrótce 
urzeczywistnić.
Na korytarzu usłyszałem cichą rozmowę zakonnicy z Ajrą... Zupełnie tak jak 
wtedy... takie same szepty, które umierający tylko dosłyszy...
— Na miłość Boską! niechże pani wpłynie... przecie to tydzień, dwa najwyżej.
— Wszystkiemi siłami, siostro!...
Zatkałem sobie uszy palcami, bo nie chciałem słuchać dalej tej potwornej 
rozmowy.
Tak mnie zastała Ajra... Nie słyszałem nawet jej wejścia...
— Spisek uknuty? — przesyczałem na przywitanie. Przybladła... oniemiała...
— No ten... z zakonnicą — szeptałem — będziecie mnie obie męczyły?
Ajra uśmiechnęła się naraz i mówiła!
— Cóż to mi szkodziło przyrzec rozfanatyzowanej dewotce? Będąc pewną, że ja za 
nią spełnię tę misję, przestanie cię sama męczyć... Czy źle zrobiłam?
I przymilając się, powtarzała z uśmiechem:
— Cóż źle?... źle?
— A ty naprawdę nie myślisz o tym? — wyszeptałem z lękiem...
Nigdy... ani jednym słowem...



Uspokoiłem się do reszty.
— O jakaś ty dobra — rechotałem resztkami urywanego szeptu, który coraz trudniej 
odrywałem od gardła.
— Dobra? naprawdę dobra? — pytała. — A tybyś był również dobry?
— Ja?!... pytasz?...
Naraz Ajra ogarnęła mnie zimnym, kupieckim spojrzeniem rzeźnika. Zdało mi się, 
że w mózgu jej ważyła się w tej chwili jakaś zbrodnia. Ot, jakby mnie za gardło 
porwać miała i udusić... Czułem niemal, jak łeb mi się trzęsie i język na brodę 
wyskoczył... Cofnąłem mimowoli oczy od niej i przykryłem je rzęsami. Trwało to 
jednak tylko chwilę. Twarz Ajry łagodniała i piękniała, w oczach zagrała cicha, 
głęboka zaduma.
— Co ci jest Ajro? — pytałem.
— Jestżem dziś inną, niż zawsze?
— Wydajesz mi się nieczytelną... Nosisz myśl jakąś, której odkryć się boisz.
— A jeżeli ją odkryję?... — rzekła powoli.
I zaraz oczy rękami zasłoniła, jakby bojąc się, że sam wyszarpię z niej to, co z 
takim wysiłkiem woli powiedzieć miała.
— Ajro! Ajro! Patrz... oto i ja zasłaniam oczy, abyśmy naszych myśli widzieć nie 
mogli,.. Mów, co masz powiedzieć.
— Dobrze... powiem. Ale daj mi słowo, że spełnisz to, o co poproszę.
— Moia najsłodsza! Czyż ja mam jeszcze tyle mocy, aby cokolwiek na ziemi 
spełnić... Patrz! trup



z odrobiną życia... Zero... Kawałek zepsutego ciała... Ja mam co spełniać?... 
Ajro! szalona jesteś...
— A jednak gdybyś mógł... Czyż wahałbyś się dla twojej Ajry?...
— Gdybym mógł... Droga! ty sama wiesz, czyni jesteś dla mnie. Wynajdź rzecz w 
granicach mojej możności, a spełnię ją dla ciebie, by umrzeć spokojniej.
— Więc spełnisz? Przysięgnij, że spełnisz...
— Dobrze, Ajro! Przysięgam... wszystko uczynię, czego zażądasz odemnie, a 
uczynić będę w możności... Przysięgam, że spełnię przed śmiercią wszystko, 
wszystko, — bez ograniczeń — co mi podyktujesz, prócz tego, co żądała ode mnie 
zakonnica.
— Bo... bo... widzisz — mówiła z uśmiechem — ja przecie wszystko dla ciebie 
uczyniłabym.
— Wiem... Ty jedna taka... Ale mów już... — nalegałem.
— Dobrze! zaraz... — mówiła z pewnym drżeniem w głosie — ale zakryj oczy, tak 
jak dotąd.
Przymknąłem oczy i osłoniłem je dłonią. Ona mówiła cicho i trwożnie, ale szeptem 
zbyt wyraźnym, abym mógł uronić choć jedno słówko.
— Ja wiem... Powiesz, żem potwór... Jednak kocham cię jak nikt... Pamiętaj, żeś 
przysiągł... Będę się modliła za ciebie całe życie... Wymagam od ciebie rzeczy 
właściwie niewielkiej... Dla mnie prawdziwe zbawienie... Zrozumiesz to sam... 
Jestem w strasznym położeniu... Wiem zresztą, że mnie kochasz... Do nikogo w 
całym świecie nie zwróciłabym się... Zresztą przy-



siągłeś... Zapiszesz się do Kasy pogrzebowej... Nic więcej... Wszystkie koszta 
ja opłacę... Odbiór pieniędzy przekażesz na moje nazwisko... Właściwie ludzi 
umie... to jest bardzo chorych nie przyjmują do kasy, ale to da się zrobić... 
Mam znajomego w zarządzie... Rozmawiałam... Przyrzekł mi... Przecie to nie 
sprawi ci żadnego kłopotu... Ja wiem, że ty mnie jeden kochasz... Zresztą choć 
przysiągłeś, mogę cię zwolnić, jeżeli ci to sprawia przykrość...
Słowa jej wbijały się we mnie jak ciężkie topory. Rękę trzymałem ciągle na 
oczach... Czułem się za słaby aby spojrzeć na nią... Myśli, jak błyskawice, 
migotały mi pod głową. Setki pomysłów zemsty krzyżowały się i dobijały wzajem. 
Czułem, że mi potrzeba gromów i wulkanów, nawałnic i burzy, a ja mam w 
rozporządzeniu tylko cherlactwo i gorączkę, bezsilność i słabość. Ciężka 
potworna zmora położyła się na mózgu i wyła, kąsała, że drapać pazurami duszę 
własną pragnąłem.
Zdusić, zgnieść jednak w sobie pragnąłem to piekło rozpaczy, — szarpnąłem się i 
zgniotłem... i zdusiłem...
Poczułem w sobie tego szatana nienawistnej chłodnej ironji, co strojnym życia 
smakoszom mięso kawałami z serc wyłapywała, by im pokazać, że to tylko mięso 
bydlęce. Budziło się we mnie wszystko złe — a potężne, silne — a potworne. He — 
he — he! jak ja się śmiać umiem przed śmiercią... Truchlejcie, kanalje 
bezwstydu! mistrz śmiechu się zbudził, aby ostatnim śmiechem szczekanie wasze 
zagłuszyć...
Leżałem ciągle z ręką na oczach. 



Ajra, boska, kochana Ajra, najprzecudniejsze w świecie ścierwo, Ajra, bydlę o 
przepysznych ramionach — siedziała milcząca, nieruchoma.
I naraz wydała mi się cała sytuacja śmieszną, operetkowo-ogródkową, 
dziennikarsko-humorystyczną...
Rozkoszny zjadliwy śmiech rozlewał mi się po duszy, drżał, dzwonił we mnie 
szczęściem upojenia...
— Wahasz się? przykrość ci sprawiłam? — rzekła Ajra.
Spojrzałem na nią rozbawionym okiem... Widziałem w tym wszystkim tyle komizmu, 
aż serce mi puchło ze śmiechu.
— Przykrość? Ajro! Ktoż widział? Taka błahostka. No! kasa pogrzebowa... wielkie 
historje?!... Śliczny pomysł...
— Więc naprawdę nie zrobiłam ci przykrości?
— Bo przecie to nic nie znaczy... I żyć jeszcze możesz...
— Ależ słusznie.
— O jakiś ty dobry.
Tu nastąpiło kilka pocałunków i wiele, wiele komizmu.
— Niema o czym mówić — rzekłem — załatw wszystko... Zapiszę się do tej tam 
pogrzebowej kasy... Wszak to dla ciebie. Lecz słuchaj! Żądam nagrody. Nie 
ciężkiej — o nie! Drobnostka za drobnostkę... Ty po mej śmierci odbierzesz 
trochę grosza, ja przed śmiercią chcę widzieć twoje ciało... Nie posiąść — 
nie!... widzisz sama nie mogę... Ale zobaczyć... Raz jeden... Niech cię widzę 
przed śmiercią... Niech się upoję widokiem twych kształtów...



Wyciągnąłem chudą bladą rękę do jej piersi i próbowałem rozpiąć suknię.
Ona zapłoniła się jak dziewica i trwożnym głosem wyszeptała:
— Koniecznie?!
— Koniecznie! bezwarunkowo! Żądam tego kategorycznie.
— Dobrze... dla ciebie wszystko... Ale pozwól: jutro, nie dzisiaj...
— Nie! nie! dzisiaj! tylko dzisiaj...
Usta błagalnie ułożyła w trąbkę i prosiła:
— No jutro, jutro... Ajra prosi... Zgódź się... Ajra dziś nie może...
A mnie to wypraszanie się jej wydało się tak bezgranicznie zabawne, że tym 
uporczywiej nastawałem na nią, aby dopełniła warunków zaraz, niezwłocznie. 
Nabrałem przekonania, że w tym opieraniu się niewieścim, oblanym dziewiczego 
wstydu rumieńcem, kryje się jakaś potężna śmieszność z dramatem niemal 
granicząca. Więc postawić tę parodję pod pręgierz mojego wzroku. Niech się 
wywstydzi, wypłoni na całe życie.
— Ajra! ja dziś żądam — szeptałem.
Oczy jej wylękłe, przerażone niemal przystygły do mojej twarzy. Porwała moją 
chudą wstrętną rękę, złożyła na niej pocałunek i, klękając przed łóżkiem, 
błagała: 
— Zlituj się nademną... Jutro... Jutro... Dziś nie... O zgódź się... Kochany, 
najlepszy! Jutro...



Dobrze — szepnąłem — jutro. O jakiś ty dobry...

* * *

Całą noc majaczyłem nieprzytomnie, Strasznemi widzeniami trapiony.
Zdało mi się, że duży płowy lew położył się u mych nóg, i... jedno poruszenie 
moje, jedno drgnienie, a porwie mnie i zmiażdży...
Wtym weszła Ajra i śmiała się, śmiała, śmiała, jak tylko głupi sędzia może się 
śmiać ze złoczyńcy...
— Ajro, Ajro! ocal! — krzyknąłem.
Ona podeszła do lwa i odpędziła go... A później siadła na oknie, zasłaniając 
widok kasztanów i znowu się śmiała, aż w całym pokoju huczało.
Bezsilność i nieruchomość mnie ogarnęła, jakby mi kto wszystkie członki 
pokrępował, tak, iż powiekami nawet mrugnąć nie mogłem.
A Ajra, straszna, potworna Ajra siedziała na oknie i, długą słomkę w ręku 
trzymając, łechtała mnie nią w ucho... Potym rzuciła na ziemię słomkę i 
roztworzyła okno.
Liście kasztanowe pchały się do celki, wyrastając w potworne zwierzęta. 
Napełniły celkę jakimś dziwnym mlaskaniem i ćpaniem, sykaniem i rzężeniem.
Chciałem przymrużyć oczy, aby nie patrzeć na nie, ale Ajra trzymała mi powieki w 
dłoniach, ukazując, jak potwory pełzają po moim ciele.
Gdy wszystko pierzchło i umilkło, Ajra, trzymając mnie za rękę, prowadziła po 
jakichś ciemnych, dłu-



gich kurytarzach. Krucyfiksy obalone i trupie czaszki leżały na ziemi, tak, iż 
co chwila zmuszeni byliśmy odrzucać je nogami na bok.
— Chcesz, zatańczę — mówiła Ajra.
— Nie tańcz! — prosiłem.
Ale ona puściła moją rękę, szybkiemi ruchami zrzuciła z siebie suknie, raz, 
dwa!... raz, dwa!... aż stanęła naga i, śmiejąc się lubieżnie, zaczęła tańczyć 
kankana...
Zaskrzypiały i zaszeleściał}' pod jej nogami trupie głowy, a ona zalała się 
kaskadami niemilknącego śmiechu ha... ha... ha... — ha... ha... ha...
— Ajro! nie tańcuj! — błagałem.
Ona porwała mnie nagle za ramiona i, pchając z całej mocy, wrzuciła w zimne, 
wilgotne podziemie...
Widziałem, jak mój dziad umarły napół przegniłym ciałem się trzęsie i idzie do 
mnie... Za nim szła moja siostra umarła i przyjaciele, znajomi... Wszyscy 
zaszeptali coś w swoich trumnach i szli... bladzi... wstrętni.
Tam — gdzieś... wysoko... na ziemi... Ajra tańczyła kankana...
Słyszałem, jak stopy jej zgrzytają po moim sercu; czułem, jak pleśń grobów 
załazi mi za skórę...
I tak przebyłem w długich, długich męczarniach. Gdy oczy podniosłem na celkę, 
nic się w niej nie zmieniło... Tylko się śmierć zbliżyła do mnie o miljony 
kroków prędzej. Tylko wspomnienia wczorajsze ożyły z całą mocą i z cała 
wczorajszością...
Więc najpierw wyły i jęczały w duszy całym tragizmem mej indywidualności, 
później zasyczały i rozpluły się w pomysłach jakiejś niebywałej zemsty,



aż wkońcu zatrzęsły się i parsknęły dławiącym chichotem ironji.
— Komizm sytuacji — mówiłem sam do siebie. Te dwa słowa przyczepiły się od 
samego rana do biegu moich myśli, jak czasem przyczepia się na cały dzień jakaś 
melodja, wiersz ulubiony, lub wspomnienie ukochanych rysów.
Słowa te tak dalece mi się podobały, że powtarzałem je tam nawet, gdzie napozór 
najmniej były potrzebne.
— Czemu pan dziś nie wypił kawy? — pytała zakonnica.
— Nic!... komizm sytuacji — odparłem.
Ona spojrzała na mnie zdziwiona, i to mnie jeszcze bardziej utrwaliło w 
przekonaniu, że jest to bądź co bądź wielki komizm sytuacji.
— Może mleka? — proponowała.
— Dobrze — odparłem — ale tylko dla komizmu sytuacji.
Przyniosła mleko w milczeniu, patrząc na mnie z wielkim lękiem, i był to dla 
mnie największy komizm sytuacji.
— Jakże się czujemy? — pytał w chwilę później doktór.
— Bajecznie błogo — odparłem...
On zbójecko-dyktatorsko-uprzejmym wzrokiem zaśmiał się do mnie i rzekł:
— O! widzę, humor się nawet panu poprawia. Jesteśmy więc na dobrej drodze...
A tak... ja to sam czuję... komizm sytuacji, doktorze... 



— Jakto?
— A no tak... śmierć... sekcyjka... bezsilność medycyny, trochę pociechy 
chrześcijańskiej... no, czy to nie komiczne?
— E! co pan też?... no, do miłego...
Ajra zastała mnie rozbawionego temi odwiedzinami lekarza i wpatrzonego z 
uśmiechem w pułap.
Była dziś niezwykle podnieconą. Uśmiechem starała się pokryć jakąś wewnętrzną 
burzę, ale drżały jej usta, i głos się łamał i obrywał, jak odmarzający śnieg 
pod stopami podróżnika...
— Cóż? gotowaś? — spytałem.
Skinęła głową potakująco. Spojrzała na mnie z litością, czy wstrętem, urągając 
mi i policzkując jednocześnie oczyma.
To mnie dogniotło... Cała drzemiąca we mnie nienawiść zbudziła się i zatrzęsła 
nerwami.
I nerwy moje w tej burzy miały się już popruć i poprzerywać doszczętnie.
— Więc się rozbieraj! — szepnąłem.
— Nikt tu nie wejdzie? — spytała.
— Nikt.
— A doktór? A zakonnica?
— Byli już...
— A służba?
— Nie będę dzwonił... Możesz zresztą drzwi na klucz zamknąć.
— Prawda... prawda... — powtarzała.
I twarz jej w tej chwili się rozjaśniła.
Podeszła do drzwi... cicho, powolutku przekręcała 



klucz. Zaledwie  parę   delikatnych  zgrzytnięć  mogłem wyłowić uchem.
—  Już zamknięte — szepnęła.
—  To dobrze, rozbieraj się...
—  A czy można tam przy drzwiach? — spytała.
—  Nie, nie! tu... mam przecie widzieć...
I znowu się zapłoniła tym ślicznie dziecięcym uśmiechem i, ociągając się niby, 
pytała tak jak wczoraj:
—  Koniecznie?...
—  Koniecznie... — odparłem.
Z cudownym boskim spokojem i wyrafinowaną gracją bydlęcia, zwalniała swoje 
rzeźbione, okrągłe kształty z szeleszczących jedwabiów. Harmonijnemi, pięknemi 
ruchami składała każdą część ubrania na kanapce — zwolna — ostrożnie — aby nie 
pominąć i nie uszkodzić cennych precjozów.
We wszystkim znać było wyuczenie i przygotowanie do odgrywającej się obecnie 
sceny — świeże bielusie majteczki — czyściutka halka... wyperfumowane 
pończoszki... i tak wszystko wonne, odurzające, piekielnie piękne...
—  Idziesz wprost z kąpieli? — szepnąłem, bo zdawało mi się, że robię jakieś 
ważne, wielkie odkrycie.
—  A skąd wiesz? — pytała.
—  Nic... widzę... — odparłem brutalnie.
—  Ho, ho... już to przed twoim okiem nic się nie ukryje — rzekła...
Ajra, bosko - piękna Ajra, siedziała na moim łóżku; na łóżku suchotnika i 
zdechlaka, w całej rozkosznej   nagości — zalotnie   uśmiechnięta, lubieżnie



przechylona nad moim wstrętnym, chudym ciałem i świeżemi wiśniowemi wargami 
szeptała...
—  Widzisz... wszystko dla ciebie.
A mnie zdało się naraz, że to nie Ajra siedzi przy mnie, lecz kasa pogrzebowa.
I zdało mi się, że jeśli kasę pogrzebową obezwładnię, to i śmierć samą 
obezwładnię.
Gwałtowna, błyskawiczna idea zemsty stanęła przedemną, jak anioł z płomiennemi 
skrzydłami, i raz jeszcze ostatni w życiu podniosła mnie na nogi.
Szybko porwałem się z łóżka i chwytając leżące na krześle szelki, zacząłem bić 
niemi Ajrę...
—  Jezus Marja!  co się dzieje!? — szepnęła przerażona...
— Nic! kasa pogrzebowa!... kasa pogrzebowa! — rzężałem...
I dalejże!... po ramionach... po udach... Aż szelki rzemienne furczały, aż 
siniaki ciało okryły. Złożyła ręce jak do modlitwy  i szeptała, ukazując głową 
na drzwi.
—  Usłyszą... przybiegną... hańba...
—  Niech usłyszą... niech przybiegną... — syczałem... Ręce  mi  w stawach  
trzaskały, głowa   kręciła   sięjak u pijanego, nogi chwiały się i skakały 
podemną, a ja siepałem, trzaskałem, jak po martwej skórze, tłukłem jak po 
bębnie...
Ajra, bosko-piękna Ajra, szczenię kasy pogrzebowej o przepysznych ramionach, z 
siniakami na całym ciele, bita i smagana, z bezsilną pianą w ustach — zaczęła 
chwytać naraz  poukładane w porządku części



ubrania i mnąc je pierwszy raz może w życiu, wciągała na siebie szybko, bez ładu 
— byle jako tako — byle się trzymało.
Pociemniało mi nagle w oczach — osłabłem — oparłem się o krawędź łóżka — 
wspiąłem się — raz, dwa — z całej mocy — i runąłem na pościel... Ajra 
przekręciła klucz ze zgrzytem i wychodząc z celki, rzuciła mi złym, chrapliwym 
głosem:
— Szu... brawiec. 






Z PONURYCH NOCY.

Kłamała... Wszystko kłamała co do jednego słowa.
Nie kierowała się przecie żadną rachubą, ani interesem. Kłamała dla 
przyjemności, dla sportu. Tak wiele prostytutek kłamie z nałogu, jak się z 
nałogu upijają lub eteryzują.
Miała zaledwie dwadzieścia lat. Była jednak znacznie starszą i o wiele młodszą. 
Cztery lata prostytucji poorały w niej duszę i zmiętosiły młodość.
Cztery lata prostytucji — cztery lata chodzenia po ulicy od piątej w wieczór do 
trzeciej po północy — od rogu do rogu — tam i napowrót... Taka była umowa ze 
"starą".
Resztę czasu mogła poświęcić sobie, znajomym, kłótniom z koleżankami, ekstra-
nadzwyczajnym zarobkom, sztuce i literaturze, pijanym alfonsom, mnie... komu i 
czemubądźkolwiek — wolna wola — według chęci i upodobań.
Lubiłem ją za jej smutną, zrezygnowaną młodzieńczość i cyniczną starczość.
Umiała być naiwną marzycielką i nieświadomą artystką. Kłamstwa jej były 
subtelnie wyrafinowanemi wizjami i poetyckiemi utworami, nieujętemi w formę 
sztuki. Słowa jej nabierały prawdopodobieństwa, nie-



bywałe wypadki i zdarzenia wydawały się prawdą, kłamstwa graniczyły niemal z 
twórczością.
Miałem wtedy wyplamiony surdut i podarte buty. Znajomi nie spostrzegali mnie, 
lub śpieszyli się dokądś. Zacząłem sam nie spostrzegać i śpieszyć się. Na 
szczęście spostrzegłem Lidę i ona mnie spostrzegła... Mieszkaliśmy w jednym 
domu. Przyszła do mnie ot tak sobie... po zapałki... Nie były jej właściwie 
potrzebne, ale takie dziewczyny lubią niekiedy przychodzić po zapałki.
A później już codzień przychodziła.
Tak się zaczęły nasze ponure noce.
Siedzieliśmy zawsze po ciemku. Najmniejsza smuga światła psuła jej twórczość... 
Szczelnie sztorami okna osłaniałem, aby nie dopuścić najlżejszego świetlnego 
płomyka... 
A noce szły...

* * *

Przyszedł do starej jakiś nieznajomy. Widać zresztą: porządny. Wysoki był i 
cienki. Pamiętam — wszystko na nim było cienkie i wysokie: od butów do 
kołnierzyka. Czarny był i nieprzyjemny. Najwięcej bałam się oczów, bo ich nie 
widać było z za czarnych okularów. Wybrał mnie i dał starej pieniądze. Nie wiem, 
czemu bałam się ogromnie. Wprowadził mnie do karety — pojechaliśmy. Patrzę: w 
karecie trumienka mała... Przelękłam się i pytam, co to za trumienka? Ale on nic 
nie odpowiedział. Zdawało mi się wtedy, że jadę na cmentarz, i że mnie zaraz 
pochowają... Zaczęłam się



modlić... Jechaliśmy tak ze dwie godziny, a może i więcej... Zatrzymaliśmy się w 
lesie. Między drzewami dom — światła — prowadzi on mnie, ale nie mówi ani słowa. 
Weszliśmy do pokoju... Na katafalku trup leży... Zaczęłam dygotać na całym 
ciele, ale słowa przemówić nie mogłam. Coś mi zatkało gardło. Zaklaskał, i zaraz 
czterech czarnych przyszło takich jak on. Nic do mnie nie mówili, tylko brali 
mnie za ręce, nogi i położyli na drugim katafalku. Obstawili mnie świecami... 
trask... drzwi na klucz zamknęli i wyszli... Zamknęłam oczy, ale zdaje mi się 
trup su — su — i do mnie idzie. Coś mi oczy podrzuciło do góry... Patrzę... 
stoją nademną wszyscy czarni i kiwają łbami.....Jezus Marja!"... — myślałam — 
"widać mnie już nie wypuszczą... " Ale kiedy się ranek zrobił, podnieśli mnie z 
katafalku i znowu zaprowadzili do karety. Tensam czarny ze mną jechał. Dowiózł 
mnie do miasta, dał sto rubli, i machnął ręką, żebym już szła... Później mi 
starsze kobiety mówiły, że takie wypadki już się zdarzały. Bo to są podobno 
jacyś masoni, czy tam jak, co przy trupie muszą mieć taką kobietę.

Nie przerywałem jej ani słowem. Wiedziałem z doświadczenia, że to jej sprawia 
przykrość. Głowę oparłem na jej kolanach, leżąc w ubraniu na kanapie. Słyszałem 
co chwila, jak głos jej drży i przecina się w jakieś chropawe obryzgi.
Naraz wydało mi się, że słowa jej wychodzą z ja- 



kiejś próżni, skądś wysoko nade mną, jakby z pułapu — wyżej jeszcze.
Rękę wyciągnąłem do jej twarzy, by stwierdzić, czy to naprawdę ona.
Zatrzęsła się w przerażeniu.
— Jezus Marja! zdawało mi się, że to trup — wyszeptała.
Zacząłem ją głaskać po twarzy.
— Uspokój się, dziecino... uspokój... uspokój...
— Nic, nic... już przeszło... opowiem teraz panu inne zdarzenie...
— Dobrze, opowiedz.
— Więc słuchaj pan... Było to w zeszłym roku... przyszła do nas faktorka i chce 
— powiada — do hotelu kobietę.
Takiej niby potrzeba, co to jeszcze nigdy nie tego. Wiesz pan?... My wszystkie w 
śmiech. A ona i stara z góry na nas... Wszystko jedno — mówią — nie pozna się.
A czy to raz było? Więc znowu mówią, żebym ja szła. To będę nieruszaną udawać? — 
mówię... A nieruszaną — mówią. Ubrały mnie w krótkie spódniczki — poszłam. 
Wprowadzają mnie do hotelu... Patrzę, stary aż trumną zatrąca. Uśmiecha się tak, 
a gada, a ja nic, tylko trupa widzę. To on mnie całować po twarzy, po rękach, a 
mnie mdli tylko... "Wstydzisz się?" mówi. Głową tylko kiwnęłam, bo mnie strach 
zbierał coraz bardziej... Dalej mi on rozpinać stanik i w piersi całować... mnie 
nic, tylko trup i trup... I już nic nie myślę, tylko aby prędzej z tej trupiarni 
uciec. "Na li- 



tość Boską! prędzej" krzyknęłam. Jemu się wargi wtedy jakoś zatrzęsły, nogi mu 
dygotać poczęły i takiemi zimnemi drżącemi palcami porwał się mnie rozpinać i 
rozsznurowywać. Nie wiem, skąd mu się tyle siły wzięło? przeniósł mnie na łóżko 
lekko jak piłkę... położył... zakryłam oczy... Nie wiem, co już było dalej, bo 
zdawało mi się, że zmora mnie przygniata. Naraz coś zatrzęsło się na mojej 
piersi i chrapnęło... Zerwałam się na równe nogi... Od ciała mego odskoczył 
zimny trup i upadł powalony jak kłoda na ziemię. Wybiegłam w koszuli na 
kurytarz, zaczęłam wołać służby... Zbiegli się: ten to, tamten owo... ubrałam 
się — chcę do domu. Ale oni — niel Sprowadzili policję, wzięli mnie do 
cyrkułu... Dopiero sprawdzać, spisywać, jak to wszystko było? A ja nie 
wiedziałam nic, więc mówię, że nie wiem. A oni "nieprawda!" Dopiero na trzeci 
dzień mnie wypuścili, bo powiadają, doktorzy już sprawdzili, od czego umarł, to 
ja ich pytam od czego, a oni mówią "a od tego, że z tobą spał". Od tej pory jak 
śpię z gościem, to zdaje mi się, że on umrze, jak tamten.
— I tak bywa mi codzień, codzień — dodała... Nagle szlochać zaczęła cichym 
nieutulonym płaczem dziecka...
— Lida! co ci jest? — uspakajałem.
— Nie rusz mnie pan... Nic... nic... to przejdzie — O mój Waciu, drogi 
Waciuniu!.
I naraz wpadła na najsmutniejszy temat swej chorej fantazji, na przedmiot swoich 
najboleśniejszych, 



najstraszniejszych przywidzeń, na manję nieistniejącego może nigdy kochanka...
Olbrzymia, fantastyczna postać Wacka zjawiała się w jej opowiadaniach ze 
wszystkiemi ludzkiemi przymiotami i wadami, zmieniała fizjognomję w różnych 
okolicznościach, była jednak dla Lidy tym, bez czego życie samo nie miałoby 
rozumnego wytłumaczenia.
— Lida! Mów mi o Wacku — szepnąłem. Chciałem w ten sposób sprowadzić wybuch, po
którym zwykle następowała reakcja, — spokój i sen. Ona zatrzęsła się 
histerycznym długim śmiechem i z gniewem w głosie spytała:
— A co jeśli nie powiem ?
— Pogłaszczę cię wtedy po twarzyczce ot tak... ot tak... i będziesz mówiła.
Lida przysunęła się do mnie ustami i strasznym trwożnym szeptem odsuwała niby 
rąbek tajemnicy,
o której nie wiedziałem jeszcze.
— A czy pan wiesz, że on mnie zabije?
— Lida! skąd myśli takie?
— Skąd? a panu się zdaje, że ja warjatka może? Skąd ja wiedzieć mogę, że zbój 
zabijać musi? Panu to dziwne?
Zmora lęku niewytłumaczonego zwaliła się na mnie
i trzęsła nerwami. Słyszałem niemal kroki jakiegoś wstrętnego przywidziska, 
które, skute w materjalne nieludzkie kształty, wychylało bezzębną twarz, aby 
mnie przerazić i dokonać zemsty, przed którą zasłaniają się wszystkie zwierzęce 
instynkty.
Czułem, że słowa Lidy sugiestjonują mnie i za-



bierają pod swe władanie. Całym wysiłkiem woli broniłem się tej przemocy, a 
wiedziałem jednocześnie, że wszystko się we mnie łamie i rozprzęga, rozpada i 
rozlatuje.
— Lida! nigdy nie mówiłaś mi o tym — nigdyś się nie bała.
— Mówić? a pan myślisz, że kobieta publiczna to zaraz panu całe to morowe 
powietrze z pod serca wysypie, żeby się pan nim najadł? to pan myślisz, że jak 
do mnie przyjdzie pierwszy lepszy bydlak, to ja mu także wyskoczę z prawdą, jak 
z łydkami? to pan myślisz, że kobieta publiczna ma mniej ambicji, niż te krowy 
salonowe, co to się tłuką po kawalerskich mieszkaniach "na miłość", a przy 
mężach minują, jak świętoszki? A pan wiesz, że ja mogę panu łgać i łgać i łgać, 
jak suka...
— Lida! ty jesteś biedne dziecię — połóż mi rękę na głowie, bo mi smutno...
— A pan wiesz, że ja jestem zarażona i jutro mnie odprawią do Łazarza?
Zaczęła cicho, cicho łkać, jak tylko łkać umieją noce letnie i... prostytutki...
— Lida! przytul się głową do moich piersi... ot tak... dobrze... I mów teraz... 
Kiedy się to stało?...
— At! mniejsza o to! a bo to ja pierwsza ? Mańka trzy razy była. Felka powróciła 
niedawno. "Wypoczniesz sobie", mówią. A zresztą i tak i tak kostucha przyjdzie 
po człowieka... Mam gnić pod kościołem, albo w śmietniku pogrzebaczem dłubać, to 
niech mnie djabli lepiej porwą. A przyjdzie pan do mnie do szpitala?



— Przyjdę, Lido! Codzień cię będę odwiedzał.
— A to pan nie wiesz, że pana wezmą za alfonsa?
— Niech biorą! Rozgniewała się nagle.
— Niech biorą! niech biorą! — powtarzała z przekąsem — pan jak dzieciak 
gadasz... A jak panu później zaczną pluć w oczy, jak ta cała zaraza zacznie 
deptać po głowie, a odwracać się — co? Kto panu wtedy kawałek ochłapa do gęby 
podrzuci? Myślisz pan? — pożałują? — rozpłaczą się? — I tak już pan łazisz 
głodny i obdarty... Żebyś pan był kobietą, tobyś pan już dawno zarabiał, tak jak 
ja. Może nieprawda? A tak... co? z nożem pan pójdziesz? Masz to pan tyle smrodu 
w sercu, co Wacek? Potrafisz pan zatańcować z życiem, jak on?... ten, ten 
zbój?!...
I nagle zatrzęsła się znowu dreszczami nieopisanego przerażenia. Palcami 
wciskała się w moje ramiona. Czułem, jak wszystko w niej skacze i cofa się w 
oniemieniu.
 — Na litość Boską, panie! — jęknęła — on tu przyjdzie, zabije...
Jednocześnie usłyszałem zgrzyt otwieranej bramy... Kamienne schody zaszeleściały 
odgłosem szybkich stąpań.
 — Idzie już, idzie — szeptała.
Porwałem się z podniesionemi włosami strachu. Zatrzasnąłem drzwi na zatrzask... 
Klucz przekręciłem raz... drugi raz...
Buty z nóg ściągnąłem, aby nie być przez niego słyszanym.
Byłem już pewny, że idzie, zabije...



Od drzwi do okna... Szarpnąłem sztorę, pociągnąłem — aby choć odrobinę 
światła... Lecz głucho i czarno było jeszcze za oknem. Niemiły listopadowy wiatr 
drapał niekiedy po szybach. Ciężka krepa ciemności wisiała nad nami.
Przycisnąłem się do Lidy i gładząc jej włosy, szeptałem:
— Nie dam, nie dam...
Ona jeszcze raz zadrżała i rękami ścisnęła konwulsyjnie moją rękę, głowę oparła 
na moim ramieniu, ł już nic... ani jednego słowa.
Za drzwiami ktoś stał i słuchał — cicho — po szpiegowsku. Ruszyła się raz i 
drugi klamka, ale lekko... jakby ktoś próbował tylko...
Wsłuchałem się z natężoną uwagą, zaparłem oddech.
Zdało mi się, że ktoś odchodzi, później znowu zbliżał się pocichutku do drzwi... 
I znowu wracał... Później szeptał... Więc było ich może dwuch ? A może więcej 
jeszcze? A może nikogo nie było, prócz naszej halucynacji.
Leniwie, ociężale, jakby drwiąc z ludzkiego bólu, wychodził na spotkanie z 
nędzami życia brudny, apatyczny świt, podobny do pijaka z podbitemi oczami, 
który rozgląda się trwożnie na wszystkie strony, aby go nie przeklęło oko 
szyderstwa.
Lida, oparta ciągle na mym ramieniu, spała cicho... tak cicho, że nie słyszałem 
nawet jej oddechu.
Oczy przymykałem co chwila, aby się zmusić do drzemki, ale jakaś biała, sucha 
trwoga podnosiła mi



ciągle powieki. Do pokoju wpływały smugi światła coraz wyrazistsze, pełniejsze. 
Poczęły mnie oblewać jakieś zimne lodowe dreszcze ni to apatji, ni to strachu... 
czegoś, co jest wielką udręką, ale nie ma siły wybuchnąć... ot tak leży na duszy 
i boli... leży i boli...
Mrużyłem oczy i otwierałem, patrzyłem uporczywie na drzwi, ale już nikogo nie 
czekałem... Wiedziałem, że nikt nie przyjdzie... po co?... Nie miałem tylko dość 
siły, aby wstać, lub ruszyć się, myśleć, lub spojrzeć choćby na Lidę.
A Lida spała... Nie rozbudziła się nawet wtedy, gdym wkońcu wstał i podszedł do 
stolika. Tylko jej głowa zachwiała się jakoś bezwładnie i na kanapę stoczyła — 
sen mocny... I wtedy nie rozbudziła się, gdym zapalił papierosa i popielniczkę 
stłukł przez nieuwagę.
Nie rozbudziła się i wtedy, gdym buty na nogi naciągnął i drzwi z trzaskiem 
otworzył.
Nie!... Lida nigdy się już nie rozbudziła dla mnie.

* * *

Gdym wrócił koło południa do mieszkania, Lidy nie było już... I nie było już jej 
nigdy... I próżno pytałem o nią. Lida przepadła w nurtach ludzkiego tłoku. 
Uciekła odemnie i od ponurych nocy...



DZIWNE RZECZY.

Czy znacie te ciasne warszawskie zaułki z wypaczonemi, jak dusze ludzkie, 
brukami? te wązkie uliczki, spadające od Starego Miasta na dół ku Wiśle 
kamiennemi schodami? Czy znacie ten długi apatycznie zimny rynsztok, zwany 
Rycerską ulicą, gdzie brudne nieotwierane nigdy okna lupanarów przyglądają się 
sobie z dwuch stron zaułka takiemi pełnemi rezygnacji oczami, jak wystające w 
sieniach upiory kobiet?
Tam — w sąsiedztwie tych mętów, zasłaniających się niedbałą dłonią od 
eleganckiego życia — w jednej wilgotnej norze, zwanej kawalerskim mieszkaniem — 
spędziłem wiele, wiele samotnych nocy.
Na schodach ulicy pod moim oknem rozgrywały się przerażające sceny — błyskały i 
krwią się czerwieniły noże — szamotały się i przewracały w zawziętych walkach 
ciała — wstawały i umierały jęki — tarmosiły się i buchały klątwy — pluskała i 
chlupała krew — wyła i trzęsła się chrapiąca brutalna miłość.
Warszawa używała życia i darła się całym rozpędem młodej energji w samo centrum 
europejskiej cywilizacji: wydawała corok pół uczonego i tysiąc dziennikarzy, 
Warszawa nie szczędziła ani jednego wysiłku, aby stworzyć wielki handel i wielką 
nędzę, Warszawa



stała się rozpieszczonym dziecięciem kultury — codzień poeci i lekarze pili 
czarną kawę i robili poezję i medycynę — codzień pod moim oknem rozgrywały się 
fatalne, przerażające sceny. Człowiek przywyka do wszystkiego. Traci najpierw 
sen i apetyt, burzy się i szamoce, przeklina i odwraca się ze wstrętem... 
Powoli, powoli wyżłabiają się w nim takie nic nie znaczące bruzdy — bruzdeczki, 
traci nieco wagi ciała, której nie nabędzie już nigdy, ale obojętnieje już na 
wszystko, nie dziwi się niczemu — owszem, dziwi się tylko, że mógł się był 
kiedyś dziwić.
Pod oknem moim rozgrywały się codzień sceny, które mi powykręcały wszystkie moje 
dobre i wygodne zasady; rozgrywały się sceny, które zzezowaciły mi na całe życie 
oczy, jednak dziwnie stwardniałem, zesztywniałem...
Z głuchym spokojem przechodziłem, gdy mi siedmioletnia dziewczynka miłość 
lesbijską proponowała — nie odwracałem się nawet.
Nie dziwiłem się, gdy matka targowała się z faktorką o cenę córki.
Widziałem pięcioletniego cherubinka, zapraszającego do mamusi na łóżeczko... I 
szli... A cherubinek wódkę łykał i papierosiki palił. — Przytym kląć umiał takim 
wyuzdanym językiem, co to gości bawi... Często na piwo mu wyrzucali...
Widziałem ośmioletniego szczeniaczka, co zabawiał się nieprzystojnie z młodszą 
siostrzyczką. Ojciec prał małego i siniaczył... Szczenię poczuło w sobie bunt — 
pyrnęło starego nożem... Sprawa nie oparła się jednak 



o cyrkuł — tu wszystko załatwia się w domu... Ojciec połamał szczeniakowi 
nogi... W ten sposób uszczęśliwił go — dał mu na całe życie kawałek chleba — 
dziecię z połamanemi nogami zarabia odtąd żebraniną i jest magnatem w swojej 
sferze.
Widziałem dzikie, pianą ziejące zemsty i roztrzęsione w bójkach bezkształtne 
kawały mięs ludzkich, widziałem pijackie orgje chuci rozbechtanych, widziałem 
bunt i zwyrodnienie, krzywdy i zbrodnie — z dnia na dzień tłukły się pod moim 
oknem — straszne, rozbabrane we własnym grzęzawisku.
Przesuwały się koło mnie, jak kronika, którą się czyta kartka po kartce — z 
napiętą uwagą. Na widowni dziejowej tętnią rozhukane rumaki wypadków... Już 
przeszły, już miejsca innym ustępują...
Tak przechodziło koło mnie wszystko, ale już nie porywało stylem, — zastawało 
mnie raczej drętwego, zimnym skupieniem otoczonego.
Raz jeden jedyny chciałem wydrzeć pomiętą kartę tej krwawej kroniki i podeptać 
ją — już, już wyciągnąłem rękę — i cofnąłem się w poczuciu własnej niemocy... A 
kronika ugrzęzła mi w sercu na długo...
Czekajcie! — odczytam.
Północ, zda się, już była... Siedziałem na oknie i bawiłem się w jakieś 
bezsensowne porównania. Coś w rodzaju tego: księżyc na niebie, a ja na oknie... 
To mnie ogromnie śmieszyło... Nie znaczy przeto, abym się śmiał, lub był 
usposobiony choćby do śmiechu, a po prostu tylko śmieszyło... to znaczy: było 
mi, jak zwykle, cokolwiek niewygodnie na świecie. Nie mia- 



łem zresztą żadnych wrażeń, starałem się też nie miewać myśli... Siedziałem więc 
na oknie i robiłem bezsensowne porównania... Ja byłem na oknie, a księżyc na 
niebie.
Naraz krzyk... Nie! nie krzyk... zgrzyt jęku, a raczej nawet nie jęku — pisku 
może — przydławionego wycia... Ale to nie określa jeszcze tego, co słyszałem... 
Rozpacz, przerażenie, wstręt, ohyda... ale i to nie odmaluje barwy tego 
rozdartego dźwięku... Zakołysał się i zastygł... pękł, połamał się w jakieś 
ciche bydlęce jęki...
Wyjrzałem przez okno...
Na schodach leżała dziewczyna. Dwuch pijanych drabów trzymało ją... Trzeci 
gwałcił, powtarzając czkającą chrypką:
— Nie bój się, djabli cię nie wezmą.
— Precz psubraty, bo strzelam — krzyknąłem. Draby parsknęli wesołym śmiechem.
— Chodź! psia twoja pieska mać — wołał jeden, pokazując mi ostrze noża.
Wybiegłem z mieszkania... W każdym nerwie czułem tysiące wbitych szpilek...
Gdy znalazłem się na schodkach zaułka, dziewczyna biegła już pod górę, 
przesadzając po pięć stopni naraz. Było to może piętnastoletnie dziewczę 
zaledwie... Schwyciłem ją za rękę, bo zdało mi się, że jej pomóc mogę... Silnie 
przyciągałem ją do siebie, aż się zachwiała i nie upadła omal.
Przebiła mnie zzieleniałym wstrętem skrzywdzonego dziecka i popchnęła. Runąłem, 
wycinając głową o kamień... Dziewczyna pomknęła...



Niżej — podemną stali złoczyńcy... Z ciekawością przypatrywali się całej 
scenie... Podniosłem się — z głowy broczyła mi krew... Stałem w milczeniu, nie 
mogąc zebrać myśli... Oni przywlekli się powoli do mnie i zatrzymali się.
— A to cię gabnęła — zaśmiał się jeden z nich. Drugi wpatrzył się we mnie i 
rzekł:
— A toś ty, brachu, z okna ryczał? Nie odparłem mu nic.
— A co? przedziurawić cię?...
Wtwarzył się w moją twarz, błyskając mi przed oczami ostrzem noża.
Wyjąłem bezwiednie rewolwer i podałem mu go, sam nie wiedząc, czemu to czynię.
— Masz i to... nie boję się ciebie...
— Daj mu spokój — rzekł naraz trzeci... Poznałem w nim gwałciciela... 
Prawdopodobnie
ocalał mi teraz życie... Nigdy nie zapomnę jego naiwnych, szeroko rozwartych 
oczów...
Poszli wszyscy trzej pod górę... Ja wlokłem się bezmyślnie na dół... Oto moje 
okno nade mną. Pod oknem miejsce zbrodni. Na schodkach stłuczona butelka... 
Nachyliłem się... Recepta... Data zaledwie dzisiejsza... Więc ktoś chory, może 
umierający...
Niosła lekarstwo... Ale dla kogo?
Nie miałem się już nigdy dowiedzieć, kto była dziewczyna. Poznałbym ją w tysiącu 
kobiet.



Od tego wypadku wiele czasu minęło. Po sercu moim deptały inne wstrząśnienia... 
Los zdążył mną rzucać po świecie — na prawo i na lewo — do góry i na dół... W 
pamięci zacierała się kronika Starego Miasta, ustępując miejsca innej, jeszcze 
zawilszej...
I znowu się znalazłem na warszawskim bruku. Zamieszkałem teraz w dzielnicy 
rękawiczek i parasolek... Zbrodnie i krzywdy nie wyły już pod moim oknem... 
Chodziły zlekka już tylko podkasane, ale opięte według ostatnich wzorów mody... 
trochę wstążeczek, trochę piórek...
Mieszkanie moje było suche i słoneczne... Rozkoszowałem się nim tydzień i 
drugi... Naraz poczułem, że mi rdzewieje serce... Sen już odleciał od mojego 
łóżka... Zacząłem tęsknić za Starym Miastem.
Wkrótce znalazłem towarzysza... Towarzysza nie zawsze łatwo znaleźć.
Janusz znał wszystkie jamy i wertepy gruntowniej niż ja... Rozbratany ze światem 
krzywdy tragiedją talentu, dusił się w swoim schludnym, wypieszczonym przez 
matkę pokoiku i zamierał.
Otrzymana od natury rzewność poparzyła się punktualnością obiadów i śniadań, 
wytwornością i ogładą uśmiechów...
Janusz uciekał na Stare-Miasto, na Kanonję i Rycerską; na Mostową i Bugaj, na 
Furmańską i nad Wisłę.
Zwiedzaliśmy razem lupanary i szynki, włóczyliśmy się nocami po piaszczystych 
brzegach Wisły, obchodziliśmy imieniny prostytutek, zapijaliśmy się wstrętną, 
cuchnącą wódką z nożowcami... 



Janusz z nieporównanym mistrzowstwem grał na sercach, umiał wydobywać 
najsubtelniejsze strunki, najdelikatniejsze drgnienia.
— Janusz! psia twoja mać! — mówił nożowiec Lichtarz, przeważnie Lichtą zwany — 
ja za ciebie, cholera! — chyba duszę bym wytrząsł...
Lichta był od dłuższego czasu naszym przyjacielem...
Przez Lichtę poznawaliśmy całą jego sferę...
Lichta otaczał nas braterską prawie opieką i psim przywiązaniem...
Lichta odkrywał oczom naszym całą swoją załachmanioną duszę — skiba po skibie — 
kawał po kawale.
— Macie! — frajerska dola wasza! — gnidki jedne! To wam Lichta gada... 
Zapamiętajcie sobie...
Lichta był prawie nieodstępnym towarzyszem naszych wycieczek.

* * *

I zdarzyło się razu pewnego, że Lichty nie znaleźliśmy...
Szukaliśmy tu i owdzie, gdzie mógł być, gdzie niemal powinien być... Ani 
śladu...
Poszliśmy na Kanonję...
Była może dwunasta, może później...
Posiedzieliśmy z pół godziny na kamieniach...
Stróż nocny wdał się z nami w gawędkę... Dowiedzieliśmy się, że ma czworo 
dzieci... Najstarsza córka "w łajdactwo się wdała"...
Wypalił z nami kilka papierosów... 



Poszliśmy na Rycerską...
Przed sienią siedziało na ziemi pijane nieszczęście... Paliła papierosa i nęciła 
nas chrypką... Tuż przy samym murze leżało kilka łachmanów... Nie dziw — Noc 
była letnia... Na odgłos naszych kroków łachmany poruszyły się i zagadały... 
Wyjrzały z pod chustek twarze...
— No co?
— My właściwie — rzekł Janusz — szukamy tu przyjaciela.
— Głupi na! — zawarczała jedna.Łachmany otoczyły nas w koło. Poczęły nas ciągnąć 
za ręce, nachylać się do naszych twarzy.
— No, zróbże pan początek.
Sięgnęliśmy do kieszeni... Zaczęliśmy rozdawać po złotówce — po czterdzieści 
groszy... "Na początek"... Ręce się od nas odsunęły.
— Dobre i to — rzekła któraś.
Były zadowolone, ale nie zadziwione. Tam nic nie dziwi. Tylko siedząca jeszcze 
przed sienią wyciągała rękę i zapraszała:
— No? może do mnie?
— Nie! — odparłem... Jednocześnie podawałem jej złotówkę...
— A to po cholerę? — zachrypiała... 
— Nic... tak... pożyczam...
— A bo to ja pana znam? Dorzuć pan drugą złotówkę i chodź.
— Nie mogę...
— No to idź pan na zbity łeb... 
— Masz... oddasz kiedy — mówiłem... 



Porwała nagle pieniądz i trzasnęła mnie nim w ucho...
— Masz na śmiertelną koszulę.
Z leżącej na ziemi kupy wydarł się śmiech.
Janusz pociągnął mnie za rękę...

* * *

Stare-Miasto, objęte ciszą, stało, jak człowiek, co stanie i słucha...
Szliśmy powoli... Po chodniku przechadzał się tam i napowrót jakiś człowiek... 
Przystawał, gdyśmy go wymijali — powracaliśmy — on znowu chodził...
— Alfons pewnie — szepnął Janusz — podejdźmy do niego.
— Dobrze... Podeszliśmy...
— Przepraszam bardzo pana — mówił Janusz — możeby pan nam pomógł?
Uśmiechnął się ironicznie. Miał zresztą piękną melancholijną twarz bruneta i 
wyglądał z tym uśmiechem jak królewicz.
— Pomóc panom? A to w czym?
— Widzisz pan, ja sam nie wiem, jak to panu wytłumaczyć?... Chcielibyśmy no... 
spędzić parę godzin w miłym towarzystwie...
— Tek? no... no... a Nowy-Świat? A Krakowskie?
— Właśnie idziemy stamtąd... Za nudno...
— Zamierzaliśmy — wtrąciłem — do Kawałka... Ale nie pamiętamy, pod którym 
numerem. Byliśmy wtedy zupełnie pijani... 



— Do Kawałka? no, no... to mi dziwno... nie słyszałem... A kiedyż to panowie 
byliście u tego Kawałka?
— Niedalej jak miesiąc temu.
— Miesiąc?... hm... no i tak? we dwuch?... jak teraz?
— E, nie! zaprowadził nas tam nasz przyjaciel Lichta.
— Przyjaciel Lichta? Także nie znam... A skądże panowie poznali jakiegoś tam 
Lichtę?
— O panie! to już stare dzieje... U Gulasa. Nieznajomy zdumiał się na chwilę. 
Gulas był to
zbieg — recydywista z ciężkich robót. Znać Gulasa znaczyło to być albo policją, 
albo nożowcem. Trudno mu widocznie było zaliczyć nas do którejbądź kategorji.
— Gulas? — rzekł z dawnym uśmiechem — także nie znam. Ale o co panom właściwie 
chodzi?... Napić się chcecie?
— No... i napić. 
— A to proszę...
Wyciągnął z kieszeni butelkę wódki... Podał Januszowi... Janusz trzasnął butlę o 
łapy... Korek wraz z lakiem wyskoczył na kilka łokci do góry... To zaimponowało 
nieznajomemu.
— Nasze kawalerskie.
— Nasze.
— Ale ba... pijemy razem, a nie przedstawiliśmy się sobie.
— Nazywają mnie Władkiem.
Wychlaliśmy całą butelkę. Zakąsiliśmy papierosem. Władek tracił nieufność do 
nas.
— Jakże teraz będzie? Pan nas częstował, my teraz pana musimy... 



Przyjrzał się nam raz i drugi. Uśmiechnął się, spoważniał, znów się 
uśmiechnął... Po twarzy przebiegły mu zielone błyskawice. Czoło się bruździło, 
wyginało. Wreszcie się wygładziło... Ogarnął nas spokojnym okiem.
— Dobrze, chodźcie panowie. Ale gdzie chcecie?
— Możeby do Kawałka.
— Kawałek już zamknięty. Wydłubali go...
— Więc prowadź pan gdziekolwiek.
— Dobrze... Zaprowadzę panów w samą grandę. Tylko nie bójcie się nic.
— O myśmy, panie, już chodzili.
— Tak. Z Lichtą, albo z Gulasem. Co? to nie sztuka.
— A teraz idziemy z panem.
— Jakbyś pan wiedział, że ze mną. I powiadam panu: Ot tu, na ten majcher się 
pierwej nadzieje, psia jego pieska mać, nim panom krzywdę zrobi. Chyba mnie 
trupem położy.
Wyjął nóż i, trzymając go w ręku, stał tak groźny, pół natchniony, pół 
przeklinający.
Janusz wyciągnął do niego rękę i rzekł:
— Władek! mów mi po imieniu. Chcę być twoim przyjacielem.
— A ty, Janusz, cholera jesteś nie człowiek, wiesz? Tybyś samego djabła, 
draniarzu, za kopyta mógł łapać.
— Ech wy! wasze chorobne nasienie — dorzucił z jakąś dziwną rzewnością.
Ujął Janusza pod ramię, mnie z drugiej strony, i tak szliśmy w towarzystwie 
poznanego przed chwilą nożownika, z pełną ufnością powierzając mu życie. 



— Oho — szepnął — druga bije. Najlepszy czas... Schodzą się...
A było co widzieć u Kłobucha!
Przy niewielkich kwadratowych stołach zżymał pięści i wybuchał gniewem, lub 
radością hazard. Nieme oczekiwanie wpijało się w przewracane karty. Śledzące 
oczy szły za ruchem rąk. Nad głowami wisiały kłęby dymu. Gwar zagłuszał się 
gwarem.... Ostry zapach spirytusu i piwa mieszał się z przypalonemi swędami 
wątróbki...
"Granda" bawiła się całą pełnią młodych sił.
Tu i ówdzie przycupała na palcach chropawa melodja jakiejś głuchej pieśni. Tam 
pięścią w piersi kołatały ponure zwierzenia. Wywijały usta do uśmiechu cyniczne, 
rozebrane do koszuli żarciki. Budziły się na zew alkoholu tkliwość i tęsknota, 
żal i ponurość.
Nad wszystkim rozpościerał się ciężki, przygniatający czad, ale zarazem dziwny, 
odrębny liryzm.
Trąbiliśmy z Władkiem obrzydliwą, z arakiem mieszaną wódkę. Władek opowiadał nam 
historję powieszonego przed kilkoma laty nożownika.
Nikt, zda się, nie zwracał na nas uwagi.
— Co? może się panowie do nas przystawicie? — zwrócił się do nas któryś z 
szulerów.
Władek mrugnął na nas.
— E! za stare wróble jesteśmy — zaśmiał się Janusz.
Odpowiedź zdziwiła ich, ale podobała się. Tam trzeba się czuć "u siebie". 
Swoboda i szczerość przedewszystkim.
— Ja zato szpakami karmiony — odrąbał szuler. 



— My także nie plewami — odparł Janusz. Wszyscy zaśmiali się.
Szuler odwrócił się od nas i rzekł:
— E! pies ich trącał.
Władek podniósł się z krzesła, aby dać znać gospodarzowi, że go potrzebuje. 
Nagle jeden z szulerów odsunął krzesło.
Władek grzmotnął na podłogę całym ciężarem ciała...
Przy stołach zakipiał śmiech.
Władek wygramolił się z ziemi. W oczach skakały mu pioruny. Mięśnie trzęsły się 
i dygotały, niby zżymając i rozżymając twarz.
 — Który to? — ryknął.
Szulerzy stanęli przy ścianie, przyjmując obronną postawę. Chwila jeszcze, a 
zmienią się w napastników.
 — A bo co? — spytał wyzywająco sprawca.
 — Co? a bo ty wiesz co?
Dzika, rozdrażniona groźba wystrzeliła w oczach i głosie.
Władek mierzył przeciwnika już nie spojrzeniami, lecz całą zbójeckością swej 
duszy. Z twarzy jego wyglądała krew i zbrodnia.
Przysunęli się obaj do siebie tak, że niemal opierali się twarzami... Zdało się, 
że się przeszywają wzajemnie oczami i mordują. Splątała ich i rzuciła przeciw 
sobie jakaś tajemnica, której bali się wypowiedzieć. Żadnych wyjaśnień!... 
padały tylko krótkie urywane wyrazy, pełne niezrozumiałego dla nas znaczenia.
 — Wiem?... a wiem.
 — Wiesz?... 


— Wiem.
— A nie wiesz!
— A wiem...
— Tak?
— A tak!...
— A może nie?
— A tak...
— I wiesz?...
— Wiem...
Wmieszał się w całą sprawę gospodarz. Lecz i ten nie wiele mówił. Gromił ich 
tylko — zdało się — spojrzeniami i rozpędzał niemi od siebie.
— No, Władek! Józek! co?... no?!... no?!... Władek... Ale już i Janusz odzyskał 
równowagę. Wlazł tam
w tę kupę... coś anielskiego było w nim wtedy.
— Na litość Boską! panowie! O cóż chodzi?
— A pana nikt nie rusza, to se pan stercz — rozgniewał się szuler.
— Mnie nikt nie rusza... wiem. Ale mego przyjaciela ruszają.
— Przyjaciela? — zdziwił się szuler. A Władek na to:
— A tak... wiesz?
— Tak?
— A tak.
Towarzysze odciągali już Józka. Myśmy pociągnęli Władka — uspokoiło się.
— Pijcie, pies z waszą dolą tańcował, ja teraz stawię — mówił Władek. — 
Gospodarzu! tej od robaka.
A robak gryzł go widocznie przez wszystkie otwory



duszy, bo oczy z tą groźbą jeszcze przyschniętą tłukły się i cofały gdzieś... w 
głębie przyczajonej zemsty.
Piliśmy kielich po kielichu. Czuliśmy, że ta "od robaka" struje nas 
doszczętnie..
Kołkowaciały nam już języki, rwały się i twardniały sylaby. Ale co z tego? — gdy 
w takim stanie przychodziły zwykle najsilniejsze momenty naszych wycieczek.
— Ej wy, frajery! — mówił Władek. — A to wy nie wiecie, co ten myślał? Myślał, 
że ja was tu przyprowadził, żeby obłuskać. Do moti chciał ze mną — podzielić 
się.
Siedzący najbliżej nas Józek dosłyszał ostatnich słów...
Obraził go ten brak solidarności... "Jakto? takim frajerom odkrywać jego 
zamiary?... "
Przysunął się do ucha Władka i rzekł półgłosem:
— Pies z twoją motią tańcował, telegrafisto! Władek podskoczył.
— Co? telegrafista? powtórz!
— A telegrafista...
Było to najobelżywsze słowo. Telegrafista znaczy to samo, co szpieg, szpicel.
I znowu stanęły przeciwko sobie dwie najcięższe urazy, dwie groźby... na śmierć 
i życie.
Nożowcy patrzeli na siebie z zimną zawziętością, ale z pod tego chłodu 
szczerzyły się nieprzejednane, ostre pazury zaciekłej zemsty.
— No, to zapamiętaj! — odsylabizował Władek.
— Dobra... Zapamiętam... — odparł tamten.  



— Popamiętasz — dodał jeszcze.
— Abo ty...
W ten sposób padły słowa fatalnego wyzwania. U Kłobucha bójką nie mogła mieć 
miejsca. Tego wzbraniała solidarność gromady... Władek zapłacił pośpiesznie 
rachunek.
Wyszliśmy.
— Rozprawa nożowa — szepnął mi Janusz.
— Wiem — odparłem.
Poczułem jednocześnie, że to "wiem" łzy mi z oczu wyciska. Tu ludzie stoją w 
imię jakichś zasad z nożami w ręku, a ja tylko "wiem". I nic więcej... I nawet 
nie mogę więcej... "Wiem" tylko i... "wiem"... a później pójdę na śniadanie.
— A wy lepiej do domu sobie idźcie — rzekł do nas Władek na ulicy. 
— A ty zostaniesz sam? — spytałem.
— Poczekam na nich.
— To i my poczekamy — rzekł Janusz.
— A jak mnie uprzątną, to i was może położą — odparł.
— Nic... zostaniemy... Razem, to razem. Byliśmy pijani, że nogi plątały się pod 
nami. Zdawaliśmy sobie sprawę z położenia, ale jakoś ociężale... "Zatłuką, to 
zatłuką".
— Ej wy! frajerskie łby — rzekł Władek z jakimś strasznym liryzmem.
Coś mu w oczach zamigotało. Odwrócił się od nas. Zdało się, że coś się pogięło w 
nim nagle. Stał w milczeniu.



Znowu się zwrócił.
— A majchrem choć umiecie robić?
— Ja... nie — odparł Janusz.
— I ty nie?
— I ja nie....
Nagle wyciągnął nóż, zbliżył się do mnie.
— Masz! widzisz, jak cię zaczepi, nie pytaj nic. Nie czekaj, a dżgaj pierwszy... 
Ot tak... no schowaj. A pod żeberka.
— A ty — tu zwrócił się do Janusza, podając mu rewolwer — masz; strzelałeś 
kiedy?
— Strzelałem.
— To dobra... Tylko rżnij, a nie daj się opamiętać. Raz za razem.
Znowu odwrócił się. Może go już niecierpliwość zbierała.
Naraz otworzyła się brama. Gromada wysypała. Nożownicy coś przekładali Józkowi.
— Nie, nie, nie! — powtarzał niecierpliwie. Zbliżyło się paru i do Władka. 
Wszyscy chcieli zażegnać burzę.
Ale zbrodnię czuć już było w powietrzu. Powiew rozprawy nożowej wisiał nad nami 
jak zmora.
Wiedziałem, że nastąpi coś niebywałego.
Wobec tej pewności stałem jednak niezwykle apatyczny... Po prostu myśleć mi się 
nie chciało...
Nie balem się, nie drżałem, ale nie miałem siły reagować.
— Zatłuką Władka, zatłuką Janusza, zatłuką mnie...



I cóż więcej stać się może? A no chyba już nic... To "nic" pocieszyło mnie.
Nagle — stało się.
Józek postąpił parę kroków ku Władkowi. Ten odsunął zlekka ręką stojących przy 
nim towarzyszów, sięgnął po nóż.
— Cóż? telegrafista? — spytał.
— A tak — telegrafista.
— Tak?...
— A tak...
W powietrzu zabłysły dwa noże.
Naraz poczułem, że nogi latają podemną, a z oczu coś ciepłego płynie.
Nie mogłem zorjentować się, co się dzieje?
Nastąpiła jakaś przerażająca potęgą chwila.
Zdawało mi się, że promienna postać Chrystusa spływa, ażeby błogosławić jęczące 
i pokrzywdzone.
"Błogosławieni są cierpiący krzywdy, albowiem ich jest Królestwo niebieskie".
Janusz stał między dwoma zapaśnikami i trzymał ich za ręce. Blady był, ale 
natchnienie czoło mu otęczało.
— Rzućcie to. Błagam was, dobrzy ludzie! Na co wam krew? Hycel jestem. Wszyscy 
jesteśmy hycle. I ty... i ty... i ja... Wszyscy... A to mało nas jeszcze życie 
po mordzie pierze, żeby się samym zabijać? O co wam poszło? O nas? My gorsze 
jeszcze bydło, niż wy... No rzuć, no rzuć!... Przyjaciele!... Ot widzicie... 
hycel jestem.
Przechylił się nad Józkiem, otoczył jego szyję ra-



mieniem i pocałował go w mordę... w tę cyniczną, opuchłą, pijacką mordę...
Józek oderwał się od jego twarzy... Zaklął...
Stał w jakimś niemym osłupieniu.Żyły ściągały się i kuliły na jego czole...
Zatrząsł się, zakołysał i nóż ze wściekłością rzucił na ziemię.
— A ty szczeniaku, grandziarz jesteś, czy jaka cholera?...
I z ust jego popłynęła cała fala niewstrzymanych, zdobytych w upokorzeniu i 
krzywdzie klątw.
Chciał wyrazić przyjaźń i życzliwość, hołd i uwielbienie, wypieścić, wycałować 
słowami jak dziwną zjawę, o której śnił może tam... nad brzegami Wisły, lecz 
ubogi słownik jego nic nie umiał podać ustom, prócz brudnych, w zgniliźnie 
wykołysanych obelg.
I tylko ton obelg wyrażał wszystko, co się tam urodziło w podwodnych nurtach 
zbójeckiej duszy.
Granda rozchodziła się w milczeniu i znikała na zakrętach ulicy.
Władek siadł na schodkach jakiejś kamienicy i ocierał pot z czoła.
Józek zbliżył się doń w milczeniu i podał mu rękę...
Uścisnęli się...
Czułem się już wyczerpany do ostatka.
— Idźmy do domu — rzekłem. Władek podniósł się.
— Idziem...
— A ty chodź ze mną, dobra? — mówił Józek do Janusza.



— Dobrze...Żegnaliśmy się... Spojrzałem jeszcze raz na Józka i cofnąłem się. 
Były to te same, szeroko rozwarte, naiwne oczy poczciwca.
Zbudziła się we mnie dawna zapleśniała kronika.
Gwałciciel biednego dziecka opierał się teraz o ramię Janusza i prowadził go do 
jakiegoś szyneczku.



ZBRODNIA.

Kochał Sztukę i wyklętego oczyma zaglądał w jej demoniczne moce. Słuchał, jak 
rodzą się i obalają światy, i sam je budować zapragnął. Wyciągał utęsknione 
dłonie do twórczości, ale nie umiał być twórcą.
Zrywała się w nim często głucha rozpacz i rozpalały się pożary buntu. Powstawał 
wtedy przeciw własnej naturze i chciał się wydać bogiem. Wszystko mu jedno było: 
dobrym, czy złym — byle uchodzić za boga — byle stanąć ponad ludzkie.
Wszedł raz do mego mieszkania cicho, jak myśl. Był zmieszany. Oczy niespokojnie 
biegały po pokoju, jakby czegoś szukając.
Zastanowił mnie.
Podchodził do mnie na palcach i, nie witając, spytał szeptem:
— Niema tu nikogo?
— Widzisz przecie — odparłem.
— Cyt!....
Ustami i dłonią błagał mnie o milczenie.
Zdziwienie moje rosło.
Rozejrzawszy się jeszcze kilka razy po pokoju, postąpił znowu na palcach ku 
drzwiom i zamknął je na klucz.



— Co się stało? — spytałem.
— Na litość Boską! cicho!... — szeptał trwożnie. Blady był i nie mógł opanować 
drżenia, które wykręcało mu twarz.
— Spocznij — rzekłem.
Lecz on przycupnął z nieopisanym lękiem na podłodze i wskazując palcem na 
otwarte okno szeptał:
— Zamknij, bo usłyszą, zobaczą. Wykonałem jego prośbę.
Usiadł ciężko na kanapie i głowę rękami ściskając, powtarzał:
— Ogień, ogień, ogień!
Usiadłem naprzeciw niego na krześle, ręce oparłem na stole i wczytałem się w 
jego oczy. Były popielate prawie od wzruszenia.
— Co ci jest? — spytałem.
Drgnął jakby pod ukłuciem. Rękę wyciągnął do mojej dłoni i, cisnąc ją do bólu, 
mówił tajemniczym rozglądającym się w moich oczach szeptem:
— Popełniłem zbrodnię.
Pod skórą głowy uczułem zimno. Męczące, trwogi pełne pytanie stanęło w mych 
oczach.
— Zabiłem ojczyma — wyszeptał znowu.
Z twarzy jego wywinęło się w chwili tego odkrycia piętno zbrodni. Czuło się ją 
bardzo blizko. Popełnił ją niedawno, przed godziną może.
— Za co! — spytałem głucho.
Zatrząsł się... Twarz mu zmąciła ostra zawziętość.



— Nic nie wiesz? Bił, katował, gdym był dzieckiem, wypędzał z domu.
— A teraz?
— Wydarł mi złudzenie świętości mojej matki. Jestem synem mego ojczyma. Mój 
ojczym jest moim ojcem.
— Straszne!
— Przychodzę właśnie byś mi pomógł. Uciec, uciec. Australja, Afryka... 
gdziekolwiek.
— I kiedyś go zabił? — spytałem.
— Wczoraj...
Powstała naraz we mnie błyskawiczna idea. Jednocześnie ochłonąłem ze wzruszenia. 
Zacząłem spokojnie myśleć.
— Zastrzeliłeś? — pytałem.
— Nie! I to najwstrętniejsze. Odpiłowałem mu głowę. Ot tak... powolutku, z 
premedytacjami.
Ręką naśladował ruchy tego "piłowania", i zdało się, że mu to rozkosz sprawia.
Podparłem głowę na dłoni i okiem obserwatora śledziłem jego ruchy. Od czasu do 
czasu rzucałem tylko krótkie pytania.
— I czym? Nożem?
— Nie, tasakiem kuchennym. Był trochę tępy.
— Ostrzyłeś?
— Nie! poco? Nie przyszło mi to nawet do głowy. Przygniotłem mu piersi kolanami 
i rżnąłem.
— A rękami nie bronił się?
Z początku. Chwyciłem w tej chwili prześcieradło i skrępowałem mu je. Zdaje się, 
że nawet wyła- 



małem jedną rękę. Słyszałem najwyraźniej jakieś pęknięcie, do trzasku 
rozpalonych drzew podobne... Pewnie łokieć.
— A nie krzyczał?
— Och! nie miał czasu. Zwinąłem w kłębek jakąś starą koszulę i wpakowałem mu ją 
w pysk, aż po samo gardło. Ślepia mu tylko na wierzch wyskoczyły. Była w nich ta 
sama nienawiść, którą mnie karmił całe życie.
— Zdaje się, że ta zbrodnia na Nowym Świecie także była tasakiem popełniona?
Wylękłe oczy jego zatrzymały się na mojej twarzy. Wykrzywił się.
— Uch, jakiś ty zimny, zaschnięty — mówił z wyrzutem.
— I cóż zrobiłeś z uciętą głową? — spytałem spokojnie.
Zaczął się śmiać nerwowo.
— Co? haha... widzisz, tu cała podłość. Owinąłem ją w chustkę i zakopałem w 
piwnicy.
— A policja nie wie jeszcze?
— Muszą wiedzieć. Szukają. Tylko łba nie znajdą. Łeb na pamiątkę dla szczurów. 
Przysypałem go zresztą piaseczkiem, by nie mrugał oczkami.
— A wiesz, że ta zbrodnia na Nowym Świecie zupełnie w ten sam sposób była 
popełniona.
Zadrżał.
Spojrzał na mnie wyzywająco i cofnął oczy. Głowę znowu rękami oplótł i zaczął 
biegać po pokoju. 



— O, to straszne! to okrutne! to piekielne! Stanął przedemną i z jakimś dziwnym 
przerażeniem jęknął:
— Słuchaj! przecie ty nie wierzysz.
Patrzyłem nań ze współczuciem, ale nic nie odparłem.
Był tak blady, jak papier, a bladość jego jeszcze bladła i jeszcze bielała.
Pięściami w czoło się uderzał. Znowu biegał po pokoju.
— Nie wierzy! Wszystko przecie zmyślone. Zełgane głupio i niedołężnie. Nie było 
morderstwa. Nic nie było. Nie umiałbym, nie dokonałbym.
Naraz upadł na kanapę i, chowając głowę, zaszlochał jak skrzywdzone dziecię.
— Nic, nic!... Do niczego nie jestem zdolny. Nawet do podłości.
Ramiona jego podnosiły się i opadały, jak u człowieka, który stanął na rozdrożu 
między życiem a śmiercią.
Beznadziejne szlochanie jego wydawało się już jednak bliższym tych granic, za 
któremi stoi głucha, milcząca zagłada. Czuło się, że jeżeli teraz nie obudzi się 
w nim twórca, to musi umrzeć na całą wieczność.
Był to najlepszy towarzysz, najzdolniejszy do poświęceń przyjaciel.
Siadłem przy nim i, sam czując łzę pod powieką, pocałowałem go w czoło. 



I popełniłem największą zbrodnię, bowiem pocałunek mój dobijał w nim resztki 
twórcy.

* * *

Lecz ty nie całuj, o publiczności! Nie zabijaj i nie całuj, bo zaiste! ani twój 
pocałunek uśmiechu, ani uśmiech pocałunku nie zabije. 



TŁO I OBRAZ.

TŁO.

Popełniałem najwyszukańsze nonsensy. Nazywa się to "komizmem", albo inaczej: 
""świństwem" — co kto woli. Przeważnie nazywano mnie "wesołym chłopcem" 
(warszawska wyrozumiałość).
"Wesoły chłopiec" śmiał się i hultaił... Ludzie pasjami śmiech lubią... Przez 
długi czas było mi z tym bardzo do twarzy....
Szanowano we mnie zuchwalstwo i wesoły cynizm.
Gospodarz mój, bardzo energiczny kutwa, nie lubił wszelkich niewypłacalności... 
Zdarzyło się, że nastąpił raz bez należytej wyrozumiałości na moją skromność w 
regulowaniu rachunku. Wysypałem mu w odpowiedzi bardzo niedwuznaczne kazanko o 
chciwości burżuazyjnej...
Złagodniał niebawem...
— Dobrze, ale chyba przecie pan rozumie, że trzeba płacić za mieszkanie...
— Nie, panie — odparłem spokojnie — zupełnie tego nie rozumiem... Za co?...
— Jednak musiał pan zwykle płacić...
— Nigdy... jak mnie pan żywego widzisz... Kutwa znieruchomiał... 



Stróż, który cenił mnie za hojność, rozniósł sławę mego imienia po wszystkich 
oficynach. "Wesoły chłopiec" stał się w kamienicy pieszczochem wszystkich 
duszonych gorsetami aspiracji.
Korzystałem z wyjątkowych praw i szalałem...
Szczególną sympatja moich sąsiadów cieszyły się wyprawiane przezemnie orgie... 
Przy jaskrawym oświetleniu i otwartych oknach nieopłaconego mieszkania, snuły 
się nagie, lub napół ubrane niewieście postacie... Towarzysze moich zabaw, 
nienawidzący wszelkiego purytanizmu, za szaty mieli jedynie przepaski na 
biodrach.
Gromkie, dźwięczne śmiechy towarzyszyły bezecnym kupletom.
Miałem nieraz wrażenie, że rój histerycznych faunów splótł się w tan z 
obłąkanemi nimfami, aby do szczętu zwarjować w Warszawie...
Z za firanek sąsiednich oficyn wychylały się wtedy łakome oczy pożądliwych 
dziewic... Śledziły nasze szaleństwa i skrycie marzyły o zmysłowych ekstazach...
Naraz światła się tłumiło... ciemność... i kto kogo dopadnie... Pisk... śmiechy 
gardlane... i cisza po chwili...
Pewnego dnia, zmęczony nocnemi nadużyciami, postanowiłem na własnej osobie 
stwierdzić skutki samego upicia się... Uczyniłem to niezwłocznie...
Niebawem do towarzystwa dopuściłem jednego dorożkarza i nie tyle starą, co 
brzydką praczkę...
Chodziliśmy od szynku do szynku...
Znęcona uwaga galerji szczerzyła już ząbki i trzeszczyła ślepia... Niezadługo 
wlokły się za nami całe gro- 



mady gapiów... postanowiłem zaspokoić uliczne apetyty i dać z siebie widowisko. 
Dzień był ciepły — zdjąłem wierzchnie ubranie, niosąc je w rękach. Tłumy 
rosły...
— Warjat — krzyczano tu i owdzie...
Lecz dorożkarz i praczka, ku wielkiemu memu zduniu, opuścili moje towarzystwo.
Przyprowadziłem do porządku moją toaletę i siadłem na ławce, w Saskim ogrodzie.
Głowa mi obwisła — zasnąłem.
Rozbudził mnie dopiero stójkowy.
— Panie! proszę pana! ogród zamykają.
— Ach tak?... dobrze.
Zmierzałem w kierunku najludniejszej restauracji...
Przed wejściem zdarłem z jakiejś znajomej prostytutki kapelusz, kładąc jej na 
głowę mój cylinder...
Chciała biec za mną, ale ją odźwierny brutalnie odepchnął.
(Prostytutkę wolno każdemu popychać).
Wszedłem w damskim kapeluszu.
Furora była nie do opisania... Tłumy ryczały z radości...
Duża restauracyjna sala zatrzęsła się od oklasków.
— Brawo! brawo!...
A ja, jak aktor na scenie, świadomy swej wyższości, ukłoniłem się z lekka 
kapelusikiem prostytutki i, minąwszy długie szeregi inteligientnych pijaków, 
zająłem miejsce...
— Jak Boga kocham, damski...
— Słowo honoru!... 



— Ha ha ha...
— Hi hi hi...
Do stolika mego przysiadł się ten i ów...
Jakaś zakąska... piwo... kilka anegdotek... i pożegnaliśmy się...
Wyszedłem na ulicę i myślałem, co począć z sobą?
Była godzina pierwsza w nocy...
Spać? — zawcześnie... Bibka? — niema z kim.... Orgja? — za późno... Dom 
publiczny? — niewarto...
Zapaliłem papierosa i przyglądałem się bezmyślnie latarniom...
Oto macie tło...
A teraz obraz...


OBRAZ.

Szła obok stróża nocnego... Wyglądała na pensjonarkę raczej, niż na prostytutkę. 
Widziałem kiedyś podobną twarz na wystawie obrazów z podpisem "skupienie". Szli 
oboje w milczeniu...
Zbliżyłem się...
— A dokądże to prowadzicie? — spytałem.
— Do cyrkułu — odparł.
— Puśćcie ją. Dam wam na piwo...
— To nie moja rzecz. Rewirowy kazał — prowadzę. Dziewczyna spojrzała na mnie 
zalotnie i uśmiechnęła się z wdzięcznością...
— I cóż wam z tego przyjdzie? — namawiałem.
— Wiadomo: nic... A jak muszę — to muszę... Wreszcie niech nie chodzi bez 
książeczki.
— A! to za to? — spytałem.



— A za to...
Naraz — oryginalny pomysł...
— A cóż to myślicie? — spytałem gniewnie — to każda dama ma mieć książeczkę? Ja 
się z tą panią umówiłem, że się spotkamy... to już teraz porządne kobiety 
aresztujecie?
Wyląkł się...
— Przepraszam pana, ale ja mam prykaz...
— Więc dobrze... zobaczymy... Idźmy!... Weszliśmy do cyrkułu...
Naleciałem ogniście na dyżurnego urzędnika.
— A wie pan, to ciekawe... Nie można wyjść na ulicę... Kto śmiał tę panią 
aresztować?...
Stropiony urzędnik plątał się w słowach... Jął przepraszać... to nie jego 
wina... Po prostu omyłka... Zresztą któż mógł przewidzieć?
Podałem prostytutce ramię — wyszliśmy...
Zawiozłem ją do domu...

* * *

Rozgościła się prędko i swobodnie.
W blaskach księżyca kąpaliśmy nasze nagie ciała, a białe jej ramiona wydawały 
się jeszcze bielszemi.
Zapominałem, że leżę obok prostytutki, — tak nie nasiąkła jeszcze cynizmem i 
trywjalną brutalnością swego zawodu.
Była szczerą i paplała o wszystkim, co stanowiło podstawę jej życia...
Nazywa się Andzia... Mieszka przy Nowolipiu... Książeczkę ma zupełnie w 
porządku, ale wolno jej chodzić 



najdalej do placu Teatralnego. Dla tego też została zatrzymaną przez rewirowego 
na Nowym Świecie... Ma kochanka, fotografa. Zna nawet swój fach, ale mu się 
robić nie chce. Zresztą niezły człowiek, tylko pije za dużo. A jak się upije, to 
zaraz do bicia się bierze... Zresztą — trudna rada: każdy kochanek musi bić... A 
przecie taka kobieta bez kochanka obejść się nie może... bo któżby ją bronił? 
Ona musi mu dawać pieniądze, i niechby nie dała, toby jej zęby chyba 
wytrzaskał... Ale za to niech Bóg broni nieszczęścia — szpitala naprzykład, to 
już jego psie prawo przynieść jej pieniądze.
Za dzisiejsze to już ona jemu powinna nakłaść. Zamiast być gdzieś w pobliżu, 
poszedł pewnie pić... to dobrze, że ja się nadarzyłem... Byliby ją wzięli do 
komitetu... Nicby jej tam nie zrobili, bo jest zdrowa, ale po co? Zresztą 
nieprzyjemnie: ten nocleg z najostateczniejszemi łachudrami, później oględziny 
lekarskie, protokół... We wszystkim wina fotografa...
— A wie pan? — mówiła. — Jak pan stróżowi chciał dać na piwo, to myślałam, że 
pan frajer... Później w cyrkule myślę sobie: O, to oblatany chłop, a jak pan 
wziął dorożkę, znowu pomyślałam, że frajer... Gdzieby tam oblataniec wiózł 
kobietę dorożką?
Siadła na łóżku i zabierając na okrągłe białe ramiona ostatnie promienie 
księżyca, uderzała się dłonią w czoło, jakby w ten sposób usiłowała rozplatać 
tajemniczy węzeł trapiącej ją zagadki.
Frajer? czy oblatany?... frajer? czy oblatany?...
Będąc zawsze przedmiotem wygody i interesu, nie przypuszczała nawet, aby do 
intencji mego postępku 



wplątał się jakiś motyw, wychodzący z kategorji codziennych jej wrażeń...
— A wie pan, czego się najwięcej bałam? — mówiła. — Myślałam, że zastanę tu z 
dziesięciu, i że mi zrobią manifest.
— Cóż to znaczy? — spytałem.
— E, niech pan nie zawraca głowy. Pan by nie wiedział, jak kobietę wezmą, a 
rozbiorą do naga, a zaczną dotykać, a klepać każdy sobie, a śmiać się, a 
oglądać. Już mi chyba ze trzy razy manifest zrobili. Wolałabym się pod ziemię 
zapaść... A pan to niby raz widział? Oj trajlarz, trajlarz!...
— Więc powiedz mi ostatecznie, co teraz myślisz o mnie?
Dłońmi zasłoniła oczy, niby wstydząc się swej pomyłki, i mówiła sama do 
siebie...
— Oj głupia ja, głupia zdziera, głupia zdziera... Biadania jej były tak naiwnie 
proste, że mimowoli
roześmiałem się...
— Cóż ci się stało, Andziu!
— Oj głupia ja, głupia. — Oj głupia zdziera.
— No co?
— A przecie, że pan oblataniec... Skądby tam fraer taki?
— Że też ja się odrazu nie domyśliłam... Oj głupia, głupia...
— Pan pewnie ma tu swoje kobiety na Złotej, albo na Chmielnej... O, pan musi być 
nie byle jaki alfons...
Przeczenia moje nie odnosiły żadnego skutku. Nie wierzyła mi już... Byłem w jej 
oczach alfonsem... 



Przez to jednak Andzia czuła się ze mną ściśle zsolidaryzowaną. Należałem do jej 
sfery, mogła więc rozmawiać zupełnie swobodnie o rzeczach, znanych nam tylko po 
wierzchu, jakby przez matowane szkło...
Była nawet niezmiernie zadowolona, że spotkała "kogoś ze swoich"... Z taką samą 
radością spotykają się wśród handlujących tłumów dwaj artyści...
Była niezrównaną gawędziarką i umiała uplastyczniać wszystkie subtelności swego 
odrębnego świata.
Leżałem przy niej w milczeniu i, oparszy się na łokciu, słuchałem jej słów, jak 
się słucha zbójnickich opowiadań. Czasami rzucała mi pytania, dotyczące jakichś 
nowinek w tym skomplikowanym świecie alfonsów i prostytutek. Śmiałem się wtedy z 
niej, jak się zwykły śmiać bezmyślne matki, gdy enfant terrible pyta 
buńczucznie: "a kto, mamusiu, pana Boga stworzył?"
— Nie wiem, Andziu! — mówiłem.
— Tak... nie wiem... — przedrzeźniała — już ja teraz poznałam pańską naturę... 
Od pana się nic nie dowie... Już jak pan udaje, że Grubego Misiołka pan nie zna 
i Stefy Powroźniczki, to już dosyć.
Niezrażona tym jednak, snuła dalej przędzę swych opowiadań, zwierzając w nich 
wszystkie swoje oburzenia i obawy, zmartwienia i nadzieje...
Rodzice to ją znać nie chcą. Matka jeszczeby tam... Ale ojciec niech Bóg 
broni... Raz jak ją złapał na ulicy, to ją tak wyprał laską, że chodzić później 
nie mogła. To też teraz jak ojca zobaczy zdaleka, to zaraz w dyrdy, żeby tam nie 
wiem z jakim gościem szła... A już co 



na Solcu, to od tego czasu jeszcze nie była... Czasami aż ją ciągnie tam... Bo 
Solec, to ho — ho jaka ładna ulica. Nieraz żal jej nawet ludzi, którzy Solca nie 
widzieli. Wychowała się tam przecie... Ojciec, jak zapamiętać, miał tam kilka 
dorożek... teraz trochę podupadł, no ale zawsze... nie to, co się komu zdaje...
— A wie pan, że ta Lolka, co utopiła się w zeszłym tygodniu, to także z Solca 
była...
— Tak? z Solca? — mówiłem bezwiednie.
— Oj, u niej to natura była, natura... Chyba się i samego djabła nie bała... Ale 
z Solca to wszystkie takie... I wszystkie później, jak ona... to się powiesi, to 
utopi, to otruje... Ja też nie inaczej skończę...
— Et, dzieciństwo! takaś młoda jeszcze...
— Młodość młodością, a przecież się już dwa razy trułam. Raz to się z fotografem 
pokłóciłam... A drugi raz tak sobie...
— Jakto? — tak sobie?
— A tak... Nie miałam ze trzy dni gościa. Deszcz taki padał ciągle... Pan wie, 
jak to w jesieni?... Złapałam tę truciznę i zaczęłam połykać... Ale mieszkałam 
wtedy z koleżanką... Narobiła zaraz harmidru... odratowali mnie... Ale może pan 
spać chce, a ja panu przeszkadzam...
— Nie, nie przeszkadzasz...
Andzia opowiadała dalej... Czasami ciekawość mnie paliła i miałem na ustach 
niecierpliwe pytanie. Chciałem się przejrzeć w najciemniejszych mrokach tego 
nieszczęsnego dziecka... Ale obawiałem się, czy zdo- 



łam się utrzymać w roli alfonsa?... Może otwartość jej spłoszę...

* * *

Rano przyrządziła mi na maszynce i podała do łóżka kakao.
Chciałem jej zapłacić za noc — odmówiła z oburzeniem.
— Andziu! przecie z tego żyjesz — mówiłem...
— Z tego i nie z tego, bo żyję z frajerów, nie z oblatańców.
— Tak, widzisz, ale ja właśnie jestem frajerem.
— No, no... dość mi pan już natrajlował całą noc...
Pieniądze odsunęła... Zabierała się do wyjścia... Prosiłem, żeby mnie odwiedziła 
kiedy.
— A cóż to? Kobiet panu brak? — zapytała. Tłumaczyłem jej, że mi się bardzo 
podobała, że
będę tęsknił niemal za nią, że dała mi chwilę wielkiego upojenia i t. d. — 
Przyrzekła, że przyjdzie.

* * *

Nie czekałem długo... przyszła w dwa dni... Oczy miała opuchłe od płaczu... Na 
twarzy czarny siniak...
— Jak się masz? Co ci się stało?...
— Nic... — odparła — wybił mnie.
Siadła na krześle i patrzała na mnie badawczo, jakby chciała wyuczyć się mojej 
twarzy...



— Czemu tak, Andziu, przypatrujesz się mi?...
— Nic... myślę, że pan musi być dobry człowiek.
— A güte Mensch — dodała i zaczęła się śmiać...
— Cóż to znaczy?
— E, nic... mieszkałam ze dwa miesiące z jedną żydówką. To ona tak znała ludzi, 
że odrazu każdego przejrzała... Jak przyszedł gość, to odrazu mówiła güt, albo 
schlecht A raz tylko powiedziała: a güte Mensch... to ja teraz widzę, że on był 
zupełnie podobny do pana.
Wziąłem ją lekko za rękę i pytałem:
— Powiedz, Andziu, za co on cię wybił?
— Za co? — mówiła niedbale — Jakto kochanek... Po co ma mieć zaraz za co?... 
wybije i już... A pan to niby swoich nie bije?
— Nie, Andziu, nikogo nie biję. Utkwiła we mnie zdziwione spojrzenie...
— I naprawdę nie?...,
— Naprawdę: nigdy nie biję...
— A wie pan co? — mówiła. — Chciałby mnie pan wziąć do siebie?...
Uczułem jakąś głuchą litość.
— Wziąć?... jak to rozumiesz?
— A no tak... Będę już nie jego, tylko pańska... Przecie jak pan jest 
alfonsem....
Położyłem rękę na jej ramieniu i mówiłem:
— Omyliłaś się... Nie jestem alfonsem... Blade przerażenie pobieliło jej 
dziecinną twarz. Robiła wrażenie człowieka, pod którym pękają 



skały i groźne wnętrze przepaści wychyla swą czarną paszczę.
Niewierzyć pragnie jeszcze potwornej prawdzie, a jednak czuje już ją całą w 
sobie.
Oczy Andzi chodziły po mojej twarzy, jak przerażone kroki zawiedzionego 
kochanka. Szuka jeszcze snu swego, wizji przecudnej, a wie, że już przeszło 
wszystko bezpowrotnie.
— I naprawdę pan frajer? — krzyknęła rozpaczliwie...
— Andziu! tym lepiej przecie...
— Tak?... no... ja nigdy panu tego nie daruję... Zerwała się i wybiegła z 
pokoju.
Pobiegłem za nią na korytarz, ale już tylko słychać było jej pośpieszne kroki po 
schodach...

* * *

Tego dnia, w mieszkaniu nieopłaconym, odbyła się jedna z najhuczniejszych 
orgji...
"Bydło", tak bowiem nazywali się poufnie moi towarzysze, śmiało się do rozpuku.
Andzia była przedmiotem najcyniczniejszych dowcipów.
Ułożono nawet na jej cześć kilka bezwstydnych kupletów.
Figurowałem w nich bądź jako alfons, bądź jako mekler.
Bawiłem się "bez zarzutu"...
I wiele czasu minęło, nim Andzia przyszła do mnie



znowu, ale już w postaci szarpiącego nerwy koszmaru.
Twarz jej żółta była i pomarszczona, oczy wyschnięte, jak kałuża podczas 
spieki...
Kulała na jedną nogę, a podpierając się kijkiem, wyglądała, jak na obrazku 
czarownica, któremi straszą małe dzieci...
— Hihihi... hihihi... — trzęsła się od śmiechu. — Zaledwie kilka lat przeszło, a 
już ciało mi przegniło... Pamiętasz, jakeśmy spali razem?... Jakiś ty głupi był 
wtedy... Ojej alfons! Może mnie weźmiesz na łóżko? Zamknę cię spróchniałemi 
ramionami w uścisk, jak perełkę... Ale bo też i twoja perlistość się już 
starła... A takiś był świeży... hihihi... Nie lękaj się mnie robaczku! z jednego 
śmiecia jesteśmy... Tylko ty — tchórz, serdeńko... Patrz! ja otruć się zawsze 
mogę, bom z Solca i w djabła wierzę... A ty — co? Nie otrujesz się — nie, bo w 
nic nie wierzysz... Powiedz mi, dla czego wy tam w nic nie wierzycie?
Poty miałem na czole, jęk w uszach...
— Coś ty za jedna?
— Hihihihi... już nie poznał... Kilka lat, a nie poznał... Oni tak wszyscy nie 
poznają... A przecie spali ze mną... Ilu ich się tam przewinęło...
Siadła przy mnie i rękę kładąc na moim czole, mówiła:
— Tyś dobry człowiek... prawda? a güte Mensch... co? hahaha... weź mnie do 
łóżka, bo mnie namiętność pali... Ojciec mi wczoraj nogę przetrącił i stłukł 
mnie



fotograf, alem jeszcze krwi pełna... Wysącz, wysącz do reszty...
W suchych oczach zamigotały iskry, a po twarzy przesuwały się wstrętne płomienie 
nietajonej chuci...
— Hej, mój alfonsku, jakiś ty miły... trochę tylko ta wiosna z ciebie 
obleciała... Ot, wsznurowały ci się w czoło zmarszczunie... Hihihi... pewnie ci 
życie kapeńkę skóry nagarbowało...
Przytuliła się do moich policzków twarzą swoją, a z ust jej padał na mnie 
ciężki, niemiły zapach szynkowni...
— Mnie bo jak bardzo ssie w sercu, to wódkę tylko piję. 
— Żebyś ty wiedział, jaka to dobra kumoszka. Możesz z nią cały świat obejść, a 
szturchańca na karku nie poczujesz... Jak się nażłopiesz, zaraz się taka błogość 
rozchodzi, że choćby ludzi do serca przyciskać... Hihihi... alfons! czemu ty się 
odemnie odwracasz?
Oderwała ode mnie twarz i szlochać zaczęła... Na ręce, na twarz, na piersi 
spadały mi jej łzy i stygły, jak umarłe ciała.
A kiedy myśli rozjęczały się we mnie i spłynęły na niej w oczach litością, ona 
przysunęła do mnie znowu swoją twarz i oplatając mi szyję ramieniem, całowała 
mnie w same usta...
— Raz jeden, jedyny jeszcze — szeptała. — O jaka ja jeszcze gorąca... Uduś mnie, 
uduś oblatańcze!
Pocałunki jej grzęzły w moich ustach, zsuwały się z nich, chodziły po całym 
ciele.



Szarpnąłem się, rozprężyłem, zacisnąłem pięście i zacząłem się odpędzać od 
niej...
— Idź, idź, idź!
Pięście moje zawadzały o jej mordę, ślepia... Ale ona pyskami rozbitemi wtulała 
się we mnie coraz głębiej, namiętniej, natarczywiej...
— Uduś mnie, uduś, oblatańcze!... Trząsłem się cały...





DYZIO.

Zmuszony byłem mieszkać w jednym pokoju z idjotą.
Mus ten sam sobie stworzyłem, tak jak ludzie sami stwarzają sobie bogi i 
kajdany.
Idjota był krewnym moich znajomych. Dyzio — nazywał się.
— Panie Dyziu! ile pan masz lat?
— Ośmnaście — odpowiadał bez namysłu.
To "ośmnaście" trwało już od trzech lat. A zresztą może nawet i nie miał więcej. 
Czas, przewalając się nad nim, nie pozostawiał na twarzy jego ani jednego 
napisu. Natura, stawiając go na litość i pośmiewisko ludzi, wyryła w nim odrazu 
jakieś nieczytelne hjeroglify, i tak już pozostało nazawsze. Lekarze kiwali nad 
nim głowami, a bojąc się przyznać do swej niemocy, mówili: "nieuleczalne"...
W domu krewnych swoich, Dyzio był "karą Bożą", która, stosownie do usposobień 
chwilowych i kaprysów, przeskakiwała w klowna z dzwoneczkami, lub w ciężkie, 
mozolne jarzmo.
"I karm, żyw ten pasorzytny żołądek".
— Dyziu! jak się zapatrujesz na emancypację kobiet?



— Ja?... ehem-hem — nijak... A zresztą daj mi cukierka, to ci powiem.
Dyzio zjadał cukierek, ale o emancypacji kobiet nic mówić nie chciał. Nie umiał 
może...Śmiali się wszyscy z niego, a on ze wszystkich. Zwyczajnie: idjota. 
Nie wiem, dla czego ogromnie go kobiety lubiły.
— Panie Dyziu! pocałuj mnie pan w uszko.
— A w które?
— W to prawe...
Dyzio śmiał się i całował w "prawe uszko"...
— A teraz w lewe.
Dyzio śmiał się i całował w "lewe uszko"...
Spotkałem go raz w Saskim ogrodzie.
Siedział pod smutnie rozszumionym drzewem i, głowę wsparszy na poręczy ławki, 
szlochał... Śmiertelnie żółte liście rzucały mu się ze szklanym szelestem na 
głowę, osypując go złotą girlandą i zwierzając rozpacz konania jemu... idjocie. 
A on, przywalony umieraniem jęków, zdał się płakać nad wszystkim, co się w 
strasznej agonji śmierci pręży i niemieje. Po twarzy, po ramionach zsuwały mu 
się te złote trupy i wyglądał, jak bolesny pomnik jesieni, postawiony w mrącym 
ogrodzie rękami czarnych aniołów.
— Panie Dyziu! płaczesz pan?
Idjotycznie uśmiechnięte oczy zaskowyczały jakimś psim łaszeniem się, nie 
otwierając jednak przede mną swoich wnętrznych nurtów. Trwoga się w nich czaiła, 
czyli radość — któż odgadnie? Dyzio śmiał się do mnie klątwą zimnie bezwzględnej 
natury i ocierał tey.



— Tak, płaczę — Dyzio płacze, bo go Bolek wybił. Wetknąłem mu papierosa w usta.
— I za cóż, panie Dyziu? Parsknął śmiechem fryzjera.
— To się panu dziwnym wyda... Ja sam się dziwię... A przecie wybił... Nic mu nie 
zawiniłem... Klęczałem właśnie przed Manią i całowałem jej kolana... On wbiegł i 
zaczął bić...
— Kogo? ją? Pytanie ubawiło go.
— Gdzietam! mnie... mnie...
I zawijając rękawy, zaczął mi pokazywać siniaki na rękach.
— Niedobry... prawda? — skarżył się jak małe dziecko.
Ogarnąłem go litością. Jednak, jakby naprzekór samemu sobie, udrapowałem się w 
wyszarzany płaszcz etyki z Krakowskiego Przedmieścia i mówiłem:
— No, nie, panie Dyziu! Bój się pan Boga... Przecie to pański brat cioteczny, 
tak? Widzisz pan... A ona żona jego... Więc jakże? co? Pocóż całować?
Spojrzał na mnie niezwykle mądrze.
— Tak pan sądzi?
— No co? tak? tak? — powtarzał przebiegle. Zmieszałem się... Jednocześnie zły 
byłem, że ten
wzrok idjoty zdobył się na szpiegowanie mnie.
— No, niech pan powie — mówił — co pan myśli teraz? Ale nie kłamać...
— Dobrze... powiem... Myślę, że w panu jest coś... coś, co zastanawia...



Zasmucił się...
— Tak... teraz pan nie skłamał...
Za chwilę jednak, jakby zmęczony wysiłkiem myśli, zaczął się śmiać.
— Czego się pan śmiejesz? — spytałem.
— Et, nic.
I znowu oczy jego osnuły się bezmyślnym śmiechem... Śmiech ten nie zsuwał się z 
twarzy, lecz jakby w nią wryty — stał na wieczne świadectwo kretynizmu.
— Do widzenia panu — rzekłem.
Podniósł się raptownie i poprzez swój ciągły głupi śmiech mówił lękliwie:
— Pan idzie? A Dyzio? Dyzio do nich już nie pójdzie. — Biją... Znowu wybije... 
Znowu...
Wziąłem go pod ramię i w milczeniu zaprowadziłem do swego mieszkania... "Siedź, 
idjoto! w piłeczkę się baw... strugaj patyczki... "
Dyzio pozostał w moim pokoju.

* * *

Trzy tygodnie tej męczarni było...
A zdradzała mnie wtedy kochanka...
Zbierałem jeszcze od niej uściski i nosiłem jej pieszczoty, ale stał już między 
nami cień i odtrącał ją ode mnie... Zimne wszystko było, wymuszone.
Zdrada chodziła już koło nas i przepaść kopała. Widmo rywala szczęśliwego 
zbliżało się coraz wyraźniej. Szedł ku niej z całym zapałem młodzieńczości. Jak 
ja kiedyś...



Cały świat nowych pieszczot dla niej... Nowy świat, nowe życie, ekstazy... A dla 
mnie — śmierć.
— Ulituj się!
— Nie mogę...
Tak rozmawialiśmy oczami.
Nie mieliśmy jeszcze odwagi powiedzieć sobie ostatniego "bądź zdrów"! i "bądź 
zdrowa"! A przepaść coraz głębsza się stawała...
Czasami spłoszony upiorem rozłąki, głowę ściskałem oburącz i biegając po pokoju, 
wołałem:
— Ratuj, ratuj, Lena! Spłonę, wyschnę bez ciebie. Człowieka pożałuj... I nie 
patrz tak poza mnie, bo tam poza mną, on spojrzenia twoje mi kradnie.
Lecz ona rozcinała, jak nożem, wybuchy zazdrosnego szału:
— Męczysz mnie... Znużona jestem...Świat się zataczał przede mną w kółko, i 
uciekałem od niej... Ciszy pragnąłem, spokoju... Rozpalona głowa snuła 
gorączkowe pomysły... Rwać, szarpać samego siebie... To było moim pragnieniem.
Cienie moje!... rany moje!... krew moja!...
Struć pogardą — niewierną.
— Ot widzisz: tematem mi tylko byłaś... Nic więcej... — Zapragnąłem zakuć w 
słowa tę posokę, co z serca sączyła... Niech tylko żaden człowiek nie zagląda mi 
w to piekło "stawań się", w tę tranzakcję uczuć na sztukę. Biegłem...
I w pokoju mym zastawałem Dyzia... W piłeczkę się bawił, patyczki strugał.



Brał mnie widocznie za jakiegoś krewniaka, gdyż "ty" mówił mi stale.
— Hahaha, jakiś ty dzisiaj śmieszny — mówił.
— Śmieszny jestem? naprawdę? No połóż się, Dyziu, na kanapkę i zaśnij.
Dyzio kładł się i śmiał się bardziej jeszcze...
— i wiecznież, wiecznież czuć ten potępieńczy 
Wstyd, że się skrzydła w błocie wytarzało.
— Jakiś ty dzisiaj śmieszny — śmiał się z kanapy Dyzio.
Ubierałem się szybko w palto i uciekałem na ulicę....

* * *

— Dyziu! nie śmiej się dzisiaj, bo mi smutno, bardzo smutno.
Stanął przede mną i mówił szeptem:
— A cukierka mi dasz?
— Dobrze... masz... jedz!
— Ojej!... tyle cukierków... I takie dobre... Ogromnie lubię takie cukierki... 
Dużo to kosztuje?
— Niewiele, Dyziu... Gniewu trochę i litości... Sam nie wiem, czego więcej?
— Hahaha... Ja ogromnie lubię ciebie słuchać. Tyś taki komiczny... Wiesz? ten 
aktor z Rozmaitości zupełnie do ciebie podobny.
— Wiem, wiem... Aktor, Dyziu, do wszystkich podobny.
— Do wszystkich ? Hahaha. — No i powiedz, jakże się nie śmiać? Tyś taki 
komiczny... no, taki komiczny...
— Połóż się, Dyziu, i zaśnij... W nocy rozbudzę



cię i opowiem ci coś tak komicznego, że na cale życie śmiać się przestaniesz...
— Hahaha... hahaha... naprawdę? No wiesz, tyś do cyrku powinien.
— Mam ja swój cyrk w duszy.
— Masz? pokaż mi...
— Nie mogę, Dyziu, bo tam jest tygrys w klatce. Zaraz by ci wszystkie cukierki 
zjadł.
— O! jabym mu nie oddał... A baletnice także masz?
— Mam, idjoto! Co jedna nogę zadrze, to druga jeszcze wyżej zadziera.
— Dla czego ty mnie nazywasz idjotą? Zaraz mi się przypominają te czasy ze 
szkoły... Czytać nas uczyli... Nie mogłem nigdy zrozumieć, poco to? A koledzy 
krzyczeli: "idjota! lufa! — idjota! lufa!" Może ty mnie i lufą jeszcze nazwiesz?
— Nie, Dyziu, nie nazwę cię lufą, bo czytać nie umiesz.
— A gdybym umiał, to co?
— Nic... Nauczyłbyś się świat czytać... Siebie możebyś odczytał... I nie 
śmiałbyś się...
— Tak? no to ci się przyznam, że umiem czytać. Nawet lubię czytać. Byle coś 
wesołego. Ot! jak naprzykład ty piszesz... Napiszesz i rzucisz na ziemię... A ja 
później zbieram i śmieję się... Ty tak pewnie umyślnie dla mnie?
— Bredzisz, Dyziu!
— Nie wierzysz? pokażę ci.
Otworzył stolik. Szuflada cała zapełniona była po-



miętemi rękopisami... Początki same... Wykrzykniki... Słowa urywane... Ledwie 
się błyskawica myśli zrodziła, już padała zmiażdżona, jak obuchem, śmiechem 
idjoty. Była w tych rękopisach cala historja moich trzech tygodni. Pół libry 
zmiętego papieru — "coś wesołego" — tyle tylko.
Dyzio, trzymając w ręku świstek, czytał:
— I wiecznież, wiecznież czuć ten potępieńczy 
Wstyd, że się skrzydła w błocie wytarzało.
Wydarłem mu z rąk papier i zacząłem drzeć w drobne kawałki. Później do szuflady 
— i dalej! inne... w maleńkie listeczki, w motylki... Poruszyło się z ziemi to 
martwe ptactwo papierowego owadu i otoczyło mnie, okręciło...
Dyzio siedział na kanapie i śmiał się, wywijał nogami, tarzał niemal w 
śmiechu...
Skoczyłem, odebrałem mu cukierki i wyrzuciłem za okno. Płakać zaczął głośno.
Wyszedłem...
Takie były nasze rozmowy.
A widmo rozstania z Leną skuwało mnie mocniej,
coraz mocniej.

* * *

Zrodził się we mnie zabobonny strach przed Dyziem — "to on przywlókł 
nieszczęście w mój dom"... Lękami atawistycznych przesądów zaglądałem w 
uśmiechnięte oczy idjoty i dygotałem wewnątrz.
"To ty!... siło fatalna"...
Wstawały mi wszystkie wiedźmy wszystkich w dzie-



ciństwie zasłyszanych bajek, djablice i upiory, psy śpiewające i o północy 
chichocące drzewa... Szczekały, wyły, na kęsy mnie szarpały.
Pękały o zmrokach brudne wrota piekieł, a sam czart wypuszczał przez nie udręki 
i chichoty. Na mnie szło, wszystko na mnie... "Szarpcie go"...
Dyzio szedł za pan brat z niemi i, uśmiechając się idjotycznemi oczami, 
wskazywał im drogę... "Tam, tam... do niego... Drugie piętro"... Rozsypywał je 
po podłodze, pod poduszkę układał... "Otoczcie go, okręćcie go, od Leny 
odgrodźcie".
To wszystko czynił on, Dyzio... nieszczęście litosną ręką pod dach 
sprowadzone... Klątwa natury... idjota...
Znienawidziłem go.
A precz odpędzić mocy nie miałem.
Czasami wżerałem się nienawistnemi oczyma w jego bezbrzeżnie tępe uśmiechy i 
czułem, że coś kurczy się we mnie — płakałem w sobie...
— Polip na ramionach litości wyrosły — formułowałem ironicznie.

* * *

Nastał on dzień, nastał.....Jużeś mi niepotrzebny
koteczku... Inny zajął twe miejsce... "
Nastał...
Bez scen, bez melodramatów... pocichutku...
Widziałem jak stali w oknie oboje... Różowe światło jej saloniku owijało ich 
twarze... Patrzeli w siebie, nie patrząc — samą ciał melodją — tchnieniem 
samym... Jak my wtedy...



Wbiegłem szybko na schody.... Dzwonię... "Pani nie przyjmuje".
Krew mi wali do głowy...
— Wiem, wiem... to nic... Powiedz pani, że pilny interes...
Drzwi się zamykają... Czekam na korytarzu... Chwila i jeszcze chwila... i tak 
długo... Głucha, milcząca cisza korytarzy... Czekam...
Dzwonek... drzwi...
— Pani przeprasza, ale dziś wyjeżdża za granicę.
— Tak? dziękuję... pożegnaj... Ot zaraz... ten bilecik...
— Także jadę... kurjerem na tamten świat... to jest... co to ja?... Aha! Powiedz 
pani, że kłaniam się i wyjeżdżam... więcej nic...
Tak mówiłem do służącej. — A może inaczej. — Czy ja wiem zresztą?... Stało 
się...

* * *

Dyzio rozpuścił już gończe psy swoich uśmiechów.
— I czego ty, idjoto, śmiejesz się? — krzyknąłem...
— Ba! żebyś ty się mógł teraz zobaczyć... No spojrzyj w lustro... Mój 
kochany!...
— Zamilcz, Dyziu, bo jak nad brzegami tego lustra zobaczę ciebie, to... powiadam 
ci, Dyziu, jeden z nas dwuch może to śmiercią przypłacić... Nie szperaj głupiemi 
słowami po mojej twarzy. Nie wyczytasz nic, a śmierć znaleźć możesz...



— Ale bo ty zaraz przeinaczysz wszystko i w żart obrócisz... A tobie naprawdę z 
tym do twarzy... Ogromnie cię lubię takim... Chodzisz tak..., chodzisz i wargi 
przygryzasz. A na twarzy bielutki jesteś jak lilja... Czoło ci się schodzi, 
schodzi. Nieraz myślę: "czy też on gumki ma w czole"? Powiedz mi, co zrobić, 
żeby być takim jak ty? Jabym ogromnie chciał, ogromnie...
— Powieś się! Ożywił się...
— Naprawdę mówisz? I jabym wtedy naprawdę był takim, jak ty?
— Tak, Dyziu, miałbyś choć jedną chwilę podobną do mojej...
Posmutniał... Myśl, rzadki gość na jego twarzy, bruździła mu czoło, szła, 
szła... Drugi raz widziałem, jak pospadały z niego te bezmyślne uśmiechy — tam w 
ogrodzie, na chwilę, i teraz... Inny człowiek... Ktoś nieznajomy...
Naga, sztywna twarz, uwolniona z objęć kretynizmu, wynurzała się ze swej oprawy, 
jakby ktoś obcy wszystkie piętna z niej postrzepywał... Coś pozsuwało się, 
zastygało w niej... Jakieś umęczone bydlę... Człowiek zjawy gorączkowej...
Przeraziłem się...
— To ty?... ty?... mówiłem — taki ty?... Czemuś wcześniej mi tego nie 
powiedział?...
Dyzio nic nie mówił, tylko tkwił w jakiejś myśli groźnej, potężnej...
— Rzuć ją, bo cię zabije... — mówiłem. — Czyliż me czujesz, że nie zniesiesz jej 
ciężaru?...



— A ty skąd wiesz? — rzucił stalowo.
Ale w nim oberwało się coś nagle. Zachichotał swoim zwykłym śmiechem... I nic 
już — tylko idjota...
— O jakiś ty śmieszny — mówił.
— Powieś się — rąbnąłem. — Zrobisz jedyny altruistyczny czyn w życiu.
— Aktor z Rozmaitości, aktor z Rozmaitości, hahaha...
— Więc dobrze! śmiej się, idjoto!... śmiej!... Siadłem przy nim i zacząłem go 
łechtać.
Dyzio fikał nogami, rękami się bronił, wrzucał mi w uszy rozbawione, bezmyślne 
rżenia śmiechu...
A tam... w oknie stała pewnie jeszcze Lena i śmiała się z naszego pożegnania... 
"Pani nie przyjmuje"... Lena i tamten... śmiech idjoty...
— Śmiej się, Dyziu!
Poczułem obrzydzenie do siebie i do idjoty...
— Bydlę! — huknąłem.
Nie wiem: sobie, czy Dyziowi?
Drzwi na klucz zamknąłem i, pozostawiając Dyzia w zamkniętym mieszkaniu, 
wyszedłem...
Długo szedł za mną po ulicy ten chichot... i Lena... i tamten...
Lena i chichot... tamten i Dyzio...
A ulica wrzała ludzkim mrowiskiem.
Tłumy i Lena... tamten i Dyzio... chichot i ulica...

* * *

Nienawidzę w sobie tego mistrzowskiego grania na strunach ludzkiej wrażliwości. 
Zgarbiony krzywdami własnemi, przywalony nieszczęsną podłością ludzkiej na-



tury, — idę i gram... Szaleję i cierpię, kurczę się i boleję, — a gram. Nie 
umiem dodławić w sobie bydlęcia, ani boga: muszę ich obu ludziom przekazać, — 
idę i gram...
Ludzie, co mocy nie mają zajrzeć w oczy mojemu słońcu, z lubością w cienie moję 
się wpatrują i zadowoleni są z bydlęcia mego, — i tak im gram.
— Szarpię, gryzę...

* * *

Wstąpiłem do jakiejś cukierni i poprosiłem o papier.
"Raczcie się państwo zgłosić po swego idjotę" — pisałem. — "Przebywa w błogim 
oczekiwaniu na Was w moim mieszkaniu. Ze szczególną czułością wspomina miłe 
chwile, spędzone w towarzystwie pana Bolesława".
List wysłałem... Zdawało mi się, że zabiłem moje fatum. Nawet rozstanie z Leną 
zbladło i barwę pierwotną zmieniło.
— Tak... to jakieś nieporozumienie... Czyżby ona naprawdę?... Nie! nie! Jutro 
wyjaśni się wszystko... Jutro życie dla mnie nastaje... Znowu sam... Chodźcie 
mary moje, sny moje, Leno!... Już nie odepchnie nas od siebie śmiech idjoty... A 
zresztą mniejsza o wszystko... Aby Dyzia nie było...
— Panu dobrodziejowi kawki? herbaty? Ocknąłem się...
Przede mną stał kelner z dziwiącą się uprzejmością, że w miejscu, gdzie zwykło 
się jadać i pić, siedzi człowiek chmurny i sam z sobą rozmawia...
Zewsząd — od wszystkich stolików szły do mnie spojrzenia obojętnych mi ludzi i 
kąsały mnie...



Wyszedłem...
Pozostawiłem za sobą cichą panikę zdumienia i bladą ironję kelnera, która kona 
pomiędzy oczami a ukłonami. I zaczęło się to straszne, bezcelowe chodzenie po 
mieście...
Jedenasta bije, dwunasta bije, pierwsza bije...
Okropność, jak godziny idą powoli... Idą powoli, bolą powoli... Idą i zrzucają z 
ludzkich twarzy uśmiechy nadziei... Jak kłody je zrzucają, jak rumowiska... 
Straszny jest łoskot tych spadających uśmiechów... O kamienie miejskie się 
rozbijają, o suteryny... Twardo im... I mnie twardo... I tak idziemy... ja i te 
rumowiska uśmiechów...
A po drodze zapraszają mnie prostytutki...
Uda z pod sukni ukazują, ramion się czepiają... Zaczynam łkać...

* * *

Marja chodziła koło kamienicy tam i napowrót... Blada była, zniecierpliwiona... 
Krok w krok za nią służący. "Sztandar bezpieczeństwa osobistego"... Ujrzała 
mnie...
— Wreszcie — pan codzień tak późno?
— Nie! później zwykle...
— Pan mnie odprowadzi? Skinąłem głową...
— Walenty do domu... Niech samowar będzie gorący...
Poszedł...



— Pani zziębła?...
— Trzy godziny już czekam...
— Przepraszam...
— Czy pan zamknął drzwi?
— Ach tak... roztargnienie... Jeszcze przepraszam...
— Dyzio dawno u pana?
— Od samego początku. Wylękła się...
— Pan wie o wszystkim?
— O wszystkim? — nie! tylko platoniczniejszączęść... "Dyziu! pocałuj w prawe 
uszko... " Obrażony majestat...
— Pan zawsze taki wstrętny?
— Dziękuję za pamięć... Od jutra zdrowszy będę... Długie, uporczywe poszukiwanie 
barwy mych oczów...
— Co to wszystko ma znaczyć?
— Nic wybitnego.
— Pan dziś przełamuje swoje myśli na połowy i mnie same przełomy rzuca...
— Może być... Miałem dziś pewną przykrostkę... Niewielką: zdradziła mnie 
kochanka...
— Bezwstydny!
Naraz, Bóg wie dla czego, łzy mi z oczu chlusnęły... Chciałem je kleszczami 
śmiechu owinąć i przygryźć, ale śmiech zachwiał się we mnie, wywichnął i 
obleciał długim spazmem łez.
Kląkłem przed Marja i zacząłem całować jej kolana.
— Nie broń!... idjocie pozwalałaś...
Ale ona odskoczyła ode mnie jak zranione zwierzę i czając się przy murze, mówiła 
szeptem:



— I jeszcze jeden! Wszyscy do moich kolan... Tamten... mąż. Mój gromowładny bóg 
byłemi czasy... Błękity mi wyginał nad głową, w świt idących naprzód dni mnie 
wołał... Poszłam... ostał u moich kolan. Ten — idjota... Jakiś się świat w nim 
budził nieraz samoistny... "Na światło go wyprowadzę" — myślałam — "na Boży 
dzień"... Zdrętwiał przy kolanach... I czegóż jeszcze jeden? Kolan?... wszyscy 
kolan!... I niewolnicą mnie zrobili ciała.... I sami się u kolan wiją... 
Niewolnicy!...
Siekł mnie ten szept...
Gdzieś... za mną zastukały kroki... Czy szedł kto?
Marja porwała mnie za rękę...
— Toż ulica! idźmy...
W milczeniu szliśmy po schodach...
Drzwi otworzyłem... Ale Dyzia w pokoju nie było. Przez otwarte okno wpływały 
tylko fale nocnego chłodu, i światło świecy wykręcało się raz po raz od zimnych 
podmuchów.
Marja strwożonemi oczami błąkała się po wszystkich kątach mego mieszkanka; 
lękliwe, popielate wejrzenia wrzucała mi w twarz, krzykiem wzroku siepać mnie 
zaczęła...
— Więc mistyfikacja — szepnęła.
Nie odwróciłem ani jednym słowem jej podejrzeń. Zaczęło się we mnie samym rodzić 
jakieś przypuszczenie, myśl, trwoga... Tak się coś trzęsło we mnie, tak 
trzęsło...
Otwierałem pośpiesznie szafę, zaglądałem pod łóżko, pod kanapę...



— Dyziu! panie Dyziu!
Nic... cisza... blada, strwożona cisza głuchej niepewności.
— Przecie zamknięte było — szeptałem rozpaczliwie. — Nie mógł wyjść...
— Nie mógł — odparła Marja.
Poszedłem do etażerki i zacząłem rozkładać książki — jedna po drugiej — 
ostrożnie — z całą bacznością. — Czy ja wiem, poco?
Marja patrzyła na mnie, patrzyła i drgnęła naraz.
Odeszła do okna...
Wychyliła się i cofnęła nagle...
— Tu, tu, tu... — powtarzała w osłupieniu, ukazując palcem w noc, w ciemność, za 
okno...
Podbiegłem i zobaczyłem...
Pod oknem, na żelaznym haku, wisiał zimny, szpetnie wykrzywiony trup idjoty...
Duża, bezmyślna wrona oderwała się z lękiem od jego twarzy i ze strasznym 
krakaniem uciekała na dach.
W tej chwili światło świecy zachwiało się, i umarło... Staliśmy tak oboje z 
Marja pochyleni nad trupem, a ciemność owijała nam twarze, że tylko mogliśmy je 
odgadywać...






MOJE OPOWIADANIE.

Byłem skazany przez sąd honorowy na infamję...
Czy rozumiecie, co to znaczy? — Nie? Szkoda! Jedźmy dalej.
Byłem więc skazany na infamję.
Sam wyrok właściwie nie przeraził mnie. Sformułowanie potępienia było niezwykle 
ostre. Wyszukano najjaskrawszych słów przy redagowaniu motywów. Występek mój 
zaliczono do kategorji najgnuśniejszych zbrodni.
To mnie już w pewnym stopniu zabawiło, schlebiło nawet mej ówczesnej filozofji.
Słuchałem wyroku jak szarży aktorskiej. Bez podniecenia — z niesmakiem tylko.
Miałem przytym jeszcze licznych stronników. Wyrok ich oburzył. Rozdawali mi 
hojnie współczucia, szafowali protestem. Właściwie jednak oburzało ich 
zlekceważenie przez sąd ich zeznań. Byli wszyscy rzecznikami mej sprawy. Gorąco 
pragnęli potępienia moich przeciwników. Sąd — mnie potępił. Ambicja zabolała. 
Wrzały niezadowolenia.
Nieznacznie jednak protest zaczął opuszczać pięście. Budziły się ku mnie 
niechęci i żal. Tak zwana rozwaga, zastanowienie, zaczęły brać górę... "Bo już 
to



należy przyznać... po głębszej refleksji. Bliższe stwierdzenie" i t. d. Ręce 
wyciągały się ku mnie z mniejszą życzliwością, ukłony sztywniały, uprzejmość 
stygła.
Przeciwnicy tryumfowali... "Poznano się na nim... "
Zostałem skazany na towarzyską banicję, na przymusową samotność. Nie pukałem do 
niczyich drzwi — wiedziałem, że nie otworzą się.
Był właśnie karnawał. Szlachetne oburzenia nawet się już nie burzyły — poszły w 
służbę tańca. Kto żyw, wprzągał się do rydwanu uciech.
Zaczęło mnie to jątrzyć. Gniewał mnie sam widok ludzkiego szczęścia. Nie mogłem 
ze spokojem patrzeć na czyjąbądź twarz. Znienawidziłem nawet służbę. Wyręczałem 
się nią jak najrzadziej — z przykrością, ze wstrętem niemal.
Drzwi zatarasowałem od mieszkania, aby nikogo nie wpuścić. Niktby przecie nie 
przyszedł — wiedziałem. Ale jednak... od przypadku.
Zasłaniałem nawet okna. Leżałem cały dzień w półmroku i wyszukiwałem w sobie 
wad. Pod pręgierz własnego wzroku stawiałem całą przeszłość. Przypominałem 
najmarniejsze momenty mego życia. Chciałem odnaleźć w sobie urodzonego 
zbrodniarza. Wyłapywałem w sobie wszystkie krzywizny i rozdarcia. Brała mnie 
chętka zadokumentować czymś moją zbrodniczość.
Zabić kogoś!? — za mało!
Wszelkie zbrodnie wydawały mi się czymś pospolitym.
Pragnąłem czegoś niezwyczajnego. Jednocześnie za-



cząłem się godzić z wyrokiem. Zarzucałem mu tylko banalność.
Z mieszkania wychodziłem dopiero wieczorem — chyłkiem — jak złodziej.
W tym czasie natykałem się też na dawnych znajomych. Fanatyczniejsza większość 
spoglądała na mnie z pogardą, i to było prostsze i smaczniejsze. 
Szlachetniejsza, wyrosła nad wyrok mniejszość odkryła odrębną formę powitania. 
Kłaniano mi się, nie kłaniając.
Po jednym takim plującym w oczy ukłonie, postanowiłem odebrać sobie życie.
Całemi tygodniami myślałem nad sposobami samobójstwa. Nie miałem możności 
otrzymać jakiegobądź trującego środka. To dziwne, że nie podsunęła mi się wtedy 
pod rękę myśl powieszenia się, lub poderżnięcia sobie gardła.
Marzyłem o kulce. Tyle, a tyle ołowiu, kapiszonik! trach!... i po człowieku.
Otrzymanie jednak samobójczego narzędzia było prawie niemożliwe. Dziwaczny 
sposób mego życia zaczął już zwracać poczciwą ludzką uwagę.
Ta sama cnota kapeluszowa, co się sztywniła plującą uprzejmością, użyłaby całej 
przemocy, aby mi pozostawić możność korzystania nadal ze swej wspaniałomyślnej 
pogardy.
Poczucie tej zależności od tłumów podsycało moją nienawiść.
Poznałem, że jestem igraszką w ich ręku. Od dzieciństwa używano mnie za środek. 
Nie byłem nigdy dla nich sobą — czyniono ze mnie tylko objekt do wy-



konania jakichś tam zasad. Dawano mi kaszę, lub głodzono mnie — nie dla mnie, 
nie! dla zasad. Na mnie musiały się wypełniać wszystkie najgłupsze cele, 
wszystkie objęte foljałami etyki paragrafy.
Zapragnąłem odbronić się tej przemocy. Plunąć protestem przeciw wszystkim i 
wszystkiemu! Zabić samą zasadę zasad... A czując, jak pięść bezsilna mi 
drętwieje, wołałem znowu pieszczącej mary samobójstwa.

* * *

Nagle w życiu moim zaszedł wielki wypadek, a raczej nic nie znacząca drobnostka.
Do pokoju mego skoczył przez otwarte okno z krzykiem przerażenia jakiś bury 
kot... Skoczył i znieruchomiał, jakby nasłuchując, czyli nie pędzi za nim 
niebezpieczeństwo.
Na oknie i po podłodze wlekły się za nim duże, czerwone ślady krwi.
Gdym podszedł do niego, podnieść się usiłował, ale nogi wygięły się pod nim, i 
upadł z jękiem na ziemię.
Oczy miał wyłupione, wygryzione boki i nos, a patrząc krwawemi oczodołami, zdał 
się płakać.
Rannym, zeszpeconym ciałem przygniatał połamane nogi, i widać było przez ciężki 
oddech, jak mu to ból sprawia...
Podałem mu trochę mleka, ale on odwrócił głowę i tylko ciepłym, chropawym 
językiem polizał moją rękę.
W kilka godzin już nie żył. 



Ze smutną rzewnością przyglądałem się trupowi i czytałem na nim ślady jakiejś 
potwornej walki.
— Y — to psy go potarmosiły — rzekła służąca i z wesołą obojętnością wyrzuciła 
go z pokoju.
A we mnie gniew zakipiał na ten bezczelny chłód zobojętnienia.
Wiedziałem, że z taką samą zimną jednakowością wyrzucają pamięć po mnie z 
"porządnych domów".
— Y! to psy go potarmosiły.
Czapkę zsunąłem na oczy i wyszedłem z mieszkania. Przed teatrem spotkałem 
garstkę dawnych znajomych.
Rozmawiali o czymś wesoło, ale spostrzegszy mnie, zmieszali się i umilkli. 
Byłbym ich kiedyindziej wyminął — dziś czułem niemal potrzebę zajrzenia im w 
oczy.
Patrzyli na mnie ze zwykłą niedbałością... "Y, to psy go potarmosiły".
Jednak ręce dotknęły zlekka kapeluszów. Był to ukłon. Przeszedłem posągowo 
obojętnie i nie odpowiedziałem nań.
Wszedłem do teatru... Znajomi... wszędzie znajomi. Stoją małemi gromadkami i 
rozmawiają...
Obecność moja sprawia im pewną niewygodę. Są cokolwiek zakłopotani.
Ale rzecz dziwna! z jednej gromadki wysuwa się pewien znajomy i idzie ku mnie z 
uśmiechem.
Jest to człowiek, który nigdy nie uczynił mi najmniejszej przykrości.
— Dobry wieczór! — woła serdecznie.



Patrzę przed siebie, i nic.
On stoi z wyciągniętą ręką. Rumieńce wypalonym cegłom podobne wypełzają mu na 
twarz.
 — Dobry wieczór! — powtarza. W głosie jego drży niecierpliwość. A ja... nic... 
marmur.
Przypomina mi się, jak ja kiedyś wyciągałem rękę i musiałem cofnąć. Tak samo na 
oczach tłumu. Ha! jak oni się przypatrują! Widzieli tamto, niechże zobaczą i 
to... Właściwie nie mam do tego żadnej logicznej racji. Jest mi tylko miło... 
boleśnie miło.
On chwyta mnie za łokieć. Uśmiechem chce pokryć wzruszenie, ale nie umie, nie 
może... Drży, trzęsie się...
 — Cóż? nie poznajecie? — woła.
A ja tonem tamtego i słowami tamtego odpowiadam spokojnie:
 — Nie znam pana.
On stoi niezaradnie przede mną. Chce skłamać przed patrzącemi nań wstyd, czy 
oburzenie. Machnął ręką, jakby chciał powiedzieć:
 — Et, co tam! Kto na ciebie zwraca uwagę?
Ale po chwili wyjmuje ni z tego ni z owego chusteczkę i ociera nią twarz. Zdaje 
mu się może, że wytrze się od tych natrętnych oczu, co śledzą go.
 — Nie wytrzesz się, człowieku! nie! — myślę — oni ci tam przypomną kiedyś. 
Będziesz się prażył jak ja...
On wyjmuje naraz papierosa. Chce zapalić. I rzecz ciekawa! — nie może się uporać 
z zapałkami. Skaczą mu w rękach.



Wykręcił się nerwowo na obcasie i wyszedł z teatru. Postałem jeszcze chwilę i 
także wychodzę. Badam teraz na tłumach skutki mojej bezczelności. Rozstępują 
się, kłaniają już bez lekceważenia. Człowiek odmawiający komuś swojej ręki, 
nabiera większej wartości, imponuje im.

* * *

Szedłem pustą ulicą i łkałem bez łez.
"Czemu odmówiłem mu ręki? Dla czego jemu właśnie?"
I znowu przed oczyma stanął mi ten pokrwawiony trup kota.
"Dla czego psy go rozszarpały? Czemu jego właśnie?"
Zdawało mi się, że ta sama siła fatalna, co pisała wyroki na mnie, szarpała 
biednego, niezaradnego kota. Siła Zła i Nienawiści... A ja sam pokrzywdzony i 
zdeptany tą siłą, uczuwam ją teraz w sobie. Oplata mnie swemi ramionami wkoło, i 
muszę być złym i nienawistnym, bom człowiek, bom życie.
"Czemu odmówiłem mu ręki?"
Szedłem ze zwieszoną głową ku ziemi i łkałem bez łez...
Nagle przy jednym z domów spostrzegłem czające się Zło.
Napół-naga nędzarka stała przy zimnym murze i prosiła o jałmużnę.
Znałem ją — była to pijaczka, której wszyscy prawie odmawiali datku.
Na plecach trzymała zawsze, owiązanego w jakieś



stare chusty, trzyletniego synka. Ten wychylał zziębniętą głowinę z gałganów i 
pomagał jej żebrać.
Zdjąłem palto i oddałem je.
Objęła mnie na chwilę rozkosz tryumfu.
Szedłem pospiesznie do domu.
Ale szatan mój przyszedł za mną i dmuchał mi w serce.
Zdało mi się, że bury, z wyłupionemi oczami kot patrzy na mnie i wyrzuca mi moją 
podłość.
Zapaliłem zapałkę — ślady krwi nawet były już zmyte.
Położyłem się w ubraniu na łóżku i zasłoniłem dłońmi oczy.
— Czy ja naprawdę odmówiłem mu ręki? Czy ja naprawdę oddałem jej palto? Czy 
naprawdę istniał sąd jaki?
— Naprawdę — krzyczało echo.
— I to ja? wszystko ja? Jeden? Ten człowiek, co ma swój jeden paszport? swoją 
oddzielną legitymację ?
— Ty! wszystko ty! — śmiało się echo.
— Ja pogardzany? ja nienawidzony? Krzywdziciel i ofiara? Szatan i Bóg? Ja? Zali 
to wszystko ja?
— Ty! ty ! ty ! — darło się echo.
Naraz zdało mi się, że sądzono mi rozpętać wszystko uwięzione.
Zbierają się na mnie sądy i depcą mnie, Akostę własnego szału, a ja idę i głoszę 
im siebie. Skradam się omackiem pod cudze domy i spuszczam psy z łańcuchów... 
Wszystkie psy na całym świecie ze wszystkich łańcuchów... 



Wychodzą grubi powrożnicy i restauratorzy i grożą mi...
"Hej! bo się wścieknie świat!" A ja podzwaniam psiemi łańcuchami, rozrywam je, 
szarpię...
Idźcie psy! Wyjcie, szalejcie jak ja. Tylko nie drzyjcie tego burego kota. Stoi 
jeszcze przede mną z wygryzionemi oczami i liże mi ręce.
Czyż nie widzicie, że płacze, jak wy na łańcuchach płakaliście? Nie? nie 
widzicie?... nie?...
O nie podchodźcie do mnie!...
Z uśmiechem miłości idziecie, czy z nienawiści jadem — wstrzymajcie swe kroki.
Któż ty blady przyjacielu, co się nie lękasz mego upodlenia?
Przez okno wchodzisz? Dobrześ uczynił, żeś ominął wrota.
Znam cię tak dawno. Tylko te rysy białe jak u trupa.
Ach wiem już, wiem... tyś księżyc...
Patrzcie! wszedł przez okno i chodzi po pokoju.
Nikt go nie usłyszy, bo on bez kroków stąpa.
Kłania mi się.
Odkąd że to księżyc chodzi w kapeluszu?
Uh! jak to śmieszne! jakie to bolesne!
Chybaś ty nie księżyc?...
A nie! nie! To sąd honorowy.
Stoi przede mną i kłania się.
Czemu takie masz oczy obrzmiałe i zieloną twarz?
A kłaniasz się jeszcze!...
Słuchaj ty! ja nie mam do ciebie żadnej nienawiści.



Odejdź ode mnie! Płaczesz?... Widzisz — i ja płaczę. Czuję, jak wszystka 
nagromadzona latami rzewność bije mi do oczów.
I już niema nikogo przy mnie. Tylko ja i moje łzy...
Ach, jak mi dobrze, że tak płakać mogę, jak mi źle!
Lecz czemu się drzwi uchylają?
To ta — moja, którą tak ukochałem.
Usłyszała łzy moje i przyszła mnie utulić.
Siada przy mnie i całuje mnie w czoło. 
— Kochasz? — pytam. 
— Kocham... 
Otwieram oczy. 
Świt... Cisza.
Rozglądam się... Nikogo... 
Tylko wyrok wisiał jeszcze nade mną jak opar, który ma się rozchwiać przy muzyce 
słońca.

* * *

Kupiłem bilet i pojechałem w świat. 
Słońce mi zagrało.



POLICZEK.

Nazywali go warjatem (bzik w skróceniu). Cierpiał podobno manję prześladowczą.
Właściwie unikał ludzi i nie ufał im.
O ile mogę zapamiętać, nie miał ani jednego bliższego znajomego. Nie rozumiem po 
prostu, w jaki sposób mogliśmy się zbliżyć do siebie. Jednak zbliżyliśmy się...
Był przyprószony siwizną i starczo zasuszony. Ze mnie życie dopiero zaczęło 
zwiewać rumieńce... Byłem wyrostkiem zaledwie. Ot i sprzęgliśmy się... Na 
brukach dużych miast zdarzają się takie kombinacje... Dzieliliśmy się nieraz 
pieniędzmi lub tytoniem... Czasem nawet jadaliśmy razem obiady. Częściej nie 
jadaliśmy wcale, ale to nie zawsze robiło nam różnicę.
Chciał, zdaje się, stworzyć wielką statystykę znanych prokuratorjom zgwałceń... 
W tym celu czytywał pilnie wszystkie europejskie dzienniki i wiecznie robił 
notatki.
Poza tym był zwolennikiem czystej miłości i przymierał z głodu. W wolnych od 
tych zajęć chwilach, pisywał do zagranicznych pism korespondencje i niekiedy 
otrzymywał nawet honorarja. 



Nauczył mnie pijać czarną kawę i używać do papierosów dwa razy jedną tutkę.
Nie lubiłem go za jego małomówność i podejrzliwość.

* * *

Jednego dnia wziął kij do garści i, kiwnąwszy mi głową na pożegnanie, poszedł... 
Nie było go dwa dni...
Czułem śmiertelną nudę... Co parę godzin przychodziłem do jego mieszkania, by 
się dowiedzieć, czy jeszcze nie wrócił?
Brałem klucz od stróża, otwierałem drzwi i czekałem.
Do tego jeszcze zacząłem odczuwać przykry brak pieniędzy. Drugi dzień nic nie 
jadłem.
Postanowiłem za jakąbądź cenę najeść się.
Wzrokiem głodu mierzyłem i oceniałem wszystkie sprzęty mego przyjaciela. Nie 
wiedziałem jeszcze, że popełniam kradzież. Instynkt tylko ciągnął mnie do rzeczy 
drobniejszych, łatwiej dających się ukryć.
Zdarłem z łóżka prześcieradło i, owinąwszy je w papier, wyszedłem. Sprzedałem je 
handlarzowi.
Ponieważ do mego mieszkania było zbyt daleko, zapasy żywności zniosłem na 
miejsce kradzieży.
Była właśnie pełnia... Jadło rozłożyłem na stole i przy świetle księżyca 
zacząłem je żreć...
Drzwi otworzyły się cicho — ktoś wchodził. Spojrzałem — był to mój przyjaciel. 
Nazywali go warjatem (bzik — w skróceniu).
Był okryty kurzem. Kijek trzymał pod pachą i, nie



zdejmując jeszcze kapelusza, śmiał się pełnym niekłamanym zadowoleniem.
— A haha... co? hahaha... jakże?... haha.. W oczy zajrzało mi upokorzenie.
— Co to? Wędlinka? — mówił rozpromieniony — niezrównanie! Właśnie głodny jestem 
jak pies... Niema świecy?
— Zdaje się, niema.
— Tym lepiej: księżyc... Oh! jaki świat miły! Drwi! chce zabić szyderstwem! — 
pomyślałem.
— Panu dziś dopiero miło? — rzuciłem z ironją — to dziwne!
Ogarnął mnie suchym zezowatym podejrzeniem. Głos mu schropowaciał.
— Czy pan tu długo siedzi? — spytał. Zaśmiałem się...
— Tyle właśnie, ile mi było potrzeba... Co? A pan chce się bawić w kotka i 
myszkę? Mnie się taka zabawka może nie podobać.
Posmutniał... Patrzył na mnie z jakąś bolesną nieśmiałością.
— Przepraszam pana — mówił powoli. — Ja to rozumiem, tylko czasem muszę być sam. 
Musiałem iść, więc poszedłem. Panu samemu podle tu było? — wiem.
Głuchy wstyd połamał we mnie wszystkie myśli.
— Gdzie pan był? — spytałem cicho.
— Na powietrzu, od wioski do wioski, panie! Cała ziemia kwitnie... Panuby także 
potrzeba. Lubi pan zsiadłe mleko? obdarte bachory? co? Tamby się całe lato kąpać 
w tych sadkach... Nawet nie wiele kosztuje.



Nasz chłop oddaje swoją strawę byle za co... Cóż? kiedy i na to niema!
— A poszedby pan po żebraninie? — spytałem. Wykrzywił się.
— Gdzie pan upolował taki pomysł?
— Przeraża pana?
— Nie! zdziwiło tylko — czekaj no pan... Dla nowości chyba? co? ale i to nie... 
Z rozpaczy? — także nie! Ukraść, zabić... — to jeszcze... to prędzej w pańskim 
stylu. Ale ostatecznie i to więcej w fantazji, niż w czynie.
— Ale zawsze mój styl? prawda? mój? Klepnąłem go ni z tego, ni z owego po 
ramieniu
i zacząłem się śmiać.
— Co? mój? widzi pan! — powtarzałem — jednak mój i jednak styl.
Ruszył ramionami.
— Co to właściwie takiego śmiesznego?
— Ba! właśnie! w tym cały sęk... hahaha... cały rosół, że tak powiem.... 
hahaha...
Niezwalczony, męczący atak śmiechu zatrząsł mojemi ramionami. Wykrztuszałem 
jakieś monosylaby, ale słowa nie chciały się już okrąglić, — mięły się w 
zygzaki.
Przyjaciel patrzył na mnie ze zdziwieniem... Później zaczął się uśmiechać... 
Później podszedł do łóżka i podniósł kołdrę.
Spojrzał na siennik ogołocony z prześcieradła, chwilę stał w zdumieniu i poszedł 
spokojnie ku szafie.
Wyjął czyste prześcieradło, rozpostarł je na sienniku, zaczął się rozbierać.



Przestałem się śmiać... tylko jeszcze łzy ocierałem z oczów i powtarzałem:
 — A niechże pana... A niechże pana... 
Wkońcu nastało milczenie.

* * *

Siedziałem oparty na stole. On leżał w łóżku... Nie patrzył na mnie, ale nie 
spał.
— I cóż? — spytałem — zrozumiał pan teraz?
— Zrozumiałem — odparł — jesteś pan zdenerwowany.
— Tylko?
— Nie wiem...
— Czy pan zauważył w swoim mieszkaniu kradzież? — spytałem szorstko.
Podniósł się z pościeli, wsparł głowę na ręku.
— Pan ma dziś niezmiernie ciekawy dzień — mówił.
— O tak, bez wątpienia.
Siadłem przy nim na łóżku i mówiłem szeptem:
— Ukradłem dziś panu prześcieradło... Sprzedałem je. Ot widzisz pan tę wędlinkę? 
— to prześcieradło. 
A teraz mów pan, czyś pan poznał brak skradzionej rzeczy?
Kręcił głową i, przymrużając oczy, mówił:
— Niezmiernie, niezmiernie ciekawy ma pan dzień.
— Panie! czy pan słyszy? Pan mnie musi odpowiedzieć! — mówiłem coraz 
gwałtowniej.
Wykrzywił się bolesnym uśmiechem.
— Pan mnie przykrość robi — odparł. 



— Więc czemu mnie pan dręczy?
— Nie rozumiem... nie rozumiem... — powtarzał. —
O co idzie? Jakie znaczenie może mieć prześcieradło? Właściwie, co mnie to może 
obchodzić, czy pan je sprzedał, lub nie? Dajmy na to, że jest pan głodny
i sprzedaje jedno z moich prześcieradeł... Cóż z tego wynika? Poco mi pan 
bryzgasz w oczy takie słowa, jak "kradzież". Jesteśmy chyba przyjaciółmi.
— Więc sprzedałem pańskie prześcieradło, czy nie? — krzyknąłem w najwyższym 
rozdrażnieniu...
— Dajmy na to, że je pan nawet sprzedał... — mówił niecierpliwie.
— Panie! — wtykałem mu niemal w same uszy. — Mnie nie obchodzą żadne "dajmy na 
to"... Chcę kategorycznej odpowiedzi... Ukradłem, czy nie ukradłem?
Podniosło się w nim oburzenie.
— Ależ pan mnie tyranizuje — zawołał, rozkładając ręce i siadając na łóżku.
Palcami wdarłem się w jego chude ramiona i zacząłem trząść niemi w paroksyzmie 
niecierpliwości, jak się potrząsa gruszą, aby ją ogołocić z owoców.
— Żądam odpowiedzi... słyszy pan?
Zwinnym małpim ruchem odepchnął moje ręce, skoczył na podłogę i, przewracając 
krzesło, uciekał w śmiesznych susach na środek pokoju.
— To jest formalny gwałt! — krzyczał jakimś przyciętym głosem.
We mnie zbudziło się wtedy najbrutalniejsze zwierzę.
Najpodlejsza rdzeń człowieka zapanowała uczuciem



i instynktami. Stałem się najmniej i najwięcej samym
sobą.
Podbiegłem do przyjaciela i wyciąłem go w twarz.

* * *

Całą noc tułałem się po mieście. Śladami mojemi stąpał mój wstyd. Starałem się 
zagłuszyć jego kroki i zatykałem uszy mej Boleści. Wstyd nie odchodził... 
Siadałem na kamieniach samotnych ulic i wyciągałem ręce do niebezpieczeństw. 
Ulice były ciche i milczące, a koło mnie nikogo nie było krom mojego bólu. 
Szybkiemi krokami postanowienia zbliżałem się do domu zelżonego przyjaciela i 
zamierzałem go rozbudzić. Sam nie wiedziałem poco? Ale w ostatniej chwili ręce 
odpadały od zamiaru i czułem się jeszcze smutniejszy.
Tak przebyłem noc...
Ranek obluzgał mnie promieniami światła, a wstyd mój stępiał i zawiądł... 
Patrzyłem nań, jak się patrzy na nieuniknioną szubienicę.
Znużone jęki ogłuchły i dały się kierować rezygnacji. Wszedłem do przyjaciela...
Nie spał... Długie godziny męczącej nocy pobieliły mu twarz długiemi żółtemi 
smugami. Pod okiem siniała plama otrzymanego policzka.
Blademi nieruchomemi oczami patrzył w siebie.
Przyjściu memu nie zdziwił się, ale nie mówił ani słowa. Siadłem przy nim na 
łóżku... Obaj milczeliśmy... I tak trwało długo...
Spojrzał na mnie cicho, jak skarcone dziecię i wyszeptał: 



— Wiedziałem, że pan przyjdzie. Milczałem ciągle.
Po twarzy jego przebiegały jakieś ponure cienie.
Zadrgały i zsunęły się... Oczy zbladły i wykrzywiły się, jak się wykrzywiają 
usta.
W głosie zadrżała jakaś niezmierzona, tajemnicza trwoga.
— A co jest najstraszniejsze — mówił — to ten fatalizm.
— Pan wie o tym? pan wie? — zawołał gwałtownie — że ja już pięć takich policzków 
otrzymałem. Pięciu przyjaciół i od każdego policzek! Każdy policzkiem zrywał... 
Jak z psem. Idź pan, idź pan! Jutro pan przyjdź, pojutrze... ale nie dzisiaj... 
Zrozumiałem pana... wiem wszystko... Jabym także wypoliczkował. — Jednak odejdź 
pan!... 
Ująłem lekko jego dłoń i rzekłem:
— Uspokój się pan...
— Uspokoić? haha... I tamci to samo mówili... Fatalne! Podli! dzicy! Tfy!...
Plunął przed siebie, jakby w kierunku stojących tam pięciu przyjaciół... 
Obejrzałem się bezwiednie — zdało mi się, że tam opluci stoją ci wszyscy "podli 
i dzicy". I długo potym wycierałem na czole widmo tej rozprysłej śliny... 



NA CMENTARZU.

Kochała śmiech, taniec, wesołość... Przepadała za dowcipem i humorem. Lubiła 
wyczuwać nerwami życie próżne, syte. Prosiła mnie, abym ją zabawił, tak "jak to 
ja tylko umiem".
Pragnęła bezmyślnego śmiechu.
Zaprowadziłem więc ją na cmentarz.
— Luczy! kochana Luczy! Spojrzyj na tego anioła kamiennego, co się nam 
przypatruje. Posłuchaj jak bzy nad grobami gadają, jak szepcą jaśminy... Luczy! 
o Luczy! pragnieszże teraz jeszcze, bym ci opowiedział coś wesołego?
— Opowiedz, dziecię.
— Luczy! nie nazywaj mnie dziecięciem, boś ty nie dojrzała jeszcze do mego 
dzieciństwa... Słuchaj! czy nic już twego męża nie kochasz?
— Bawić mnie miałeś... 
— O Luczy! przeklęta Luczy! jak ja kocham ciebie... Czemu nie porzucisz męża? 
Czy uciekłabyś ze mną w świat?
Spojrzenia jej zawieszone na moich oczach tak pachniały.... Utopiłem w nich 
przerażone, długie pytanie...
— Wszędzie... — szepnęła. 



Porwałem się całować jej ręce, piersi, szyję...
— Więc uciekajmy! cóż cię tu trzyma?... Patrzyła w ziemię. — Milczała...
— Luczy! jak ty możesz żyć obok człowieka, którym gardzisz? On taki wstrętny, 
nieestetyczny... Przecie wy w jednym pokoju sypiacie... to rozbieranie, 
ubieranie... Luczy! jakież to potworne.
Usta jej zadrżały.
— Więc cóż? cóż? — mówiła — porzucić wszystko? ja tak lubię dostatek... I spać 
lubię długo... I robić nic nie umiem... Oh, jak ja boję się pracy... Ręce zaraz 
twardnieją, brzydnie się... tybyś mnie sam nie kochał, gdybym zbrzydła.
Głowę wsparłem na jej piersiach i szeptałem:
— Uciekniesz ze mną? prawda? Uciekniesz? Dłonią włosy mi głaskała, mówiąc: 
— Porzuciłbyś... wiem...
— Nieprawda! Kłamiesz Luczy! Kłamiesz i sama kłamstwom swym nie wierzysz. Boisz 
się mojej nędzy. Nie chcesz utracić swoich pięknych sukni i wytresowanej służby. 
Obawiasz się, że ci nie stanie przy mnie kucharza i świecidełek... Luczy! 
bezmyślna Luczy! czemu ty mnie tak nie kochasz, jak jabym pragnął.
— Miałeś mi opowiedzieć coś wesołego...
— Dobrze... opowiem... Słuchaj! odbierzmy sobie razem życie... Ty będziesz taka 
piękna po śmierci... Katafalk kwiatami ubiorą... I mąż zrozpaczony przyjdzie 
ręce łamać... Twój stary przebrzydły mąż.
Głowę położyłem na jej kolanach. Ona mi dłonie 



na czole oparła i lekko, lekko przesuwała je. Czułem, że wszystko wyje we mnie, 
płacze. Ach, ja ją tak kochałem!
— Czy wiesz Luczy, że ja na tym cmentarzu kawałek duszy zostawię. I zamiast tego 
kawałka cmentarz za sobą poniosę... A ludzie patrząc w moje cmentarze, poruszać 
ramionami będą.....Hi — taki młody,
a dziwak"... Prawda, jakie to śmieszne?
— Nie mów tak — szeptała — ty umiesz być innym... Bądź takim, jakim byłeś 
wtedy... pamiętasz?
— Luczy! okłamałem cię... Nie jestem takim, jak byłem wtedy... Jeżeliś we mnie 
pokochała klowna, Luczy! przebacz! ja nim być dzisiaj nie mogę...
— Nie! nie! ty nudzisz się ze mną.
— Kłamiesz, bezmyślna, straszna Luczy! Kłamiesz!
— Więc bądź wesołym...
— Dobrze, Luczy! będę wesołym... Opowiem ci bajkę... Tylko trzymaj, trzymaj mi 
ciągle ręce na czole... Spojrzyj na wykrzywioną mordę tego kamiennego anioła...
Zakryła mi usta dłonią.
— Nie bluźnij! proszę cię... wiesz przecie, że mnie to razi...
— Ach tak... prawda... zapomniałem — tyś zawsze taka pobożna, Luczy? Ileś ty 
razy męża zdradziła? Albo nie! nie! wybacz! bawić cię miałem. Czy ty codzień 
jeszcze na mszę chodzisz?
— Codzień... Czemu mnie nie bawisz?
— A ten tłusty księżulek co niedziela jeszcze miewa kazania? pamiętasz? Czy ty 
naprawdę wierzyłaś, że 



mnie nawrócisz?... A gdybym tak naprawdę uwierzył w katolicyzm?... coby się 
stało z moją miłością?... A ty, Luczy, kochasz mnie przecie, choć katoliczką 
jesteś.
— Chodźmy... zmierzcha się już...
— Nic to, kochana... Na grobach tak dobrze o zmierzchu... Będziemy śnili, że 
jesteśmy trupami.
Uśmiech jej zzieleniał... zatrzęsła się...
— Uh, jak ja się boję śmierci...
— Siedź, Luczy, siedź! Czyż nie czujesz, jak cmentarne mroki chodzą... Patrz! 
oplatają się o krzyże... Jak mi tu dobrze z tobą i z temi mrokami...
— Boże! zagrzmiało... Niebo chmurami się zaciąga... Uciekajmy!
— O siedź, Luczy! siedź!... Nie stratuje nas burza... Mnie się nie imają 
groby...Ścisnąłem jej ręce i cicho, namiętnie szeptałem wyznania oszalałej 
miłości...
A ona trzęsła się ze strachu przed mrokami i burzą, ale z łakomą pożądliwością 
jednocześnie słuchała mych wyznań.

* * *

Wiatr zakołysał bzami... Kilka liści oderwanych siepnęło nas po twarzach... Nad 
głowami zaryczała nam burza...
Nim zdążyliśmy się opamiętać, byliśmy otoczeni ciemnością, grozą i przerażeniem.
— Uciekajmy! — szepnąłem.
Luczy przycisnęła się do mego ramienia i dała mi się powodować jak 
zahypnotyzowana. 



Deszcz spływał po nas całemi potokami... Błyskawice migotały co chwila, ukazując 
nam groby...
Woda chlupała pod nogami... Szukaliśmy wyjścia z cmentarza.
— Luczy! nie bój się — szeptałem...
Ona przyciskała się wtedy mocniej, i tak szliśmy przez rozmokłe chodniki, przez 
zimne wilgotne trawy, co chwila zawadzając się o jakiś krzyż stary, pomnik, lub 
gałąź.
Już, już, zdało mi się, trafiamy na dobrą drogę, — przyspieszałem pewnego kroku, 
gdy naraz pod nogami wyrastała nam kucza splątanego badyla, kuszcze, lub 
nagrobek.
I wydał mi się cmentarz nieobjęcie wielkim, rozrzuconym szeroko na 
przestrzenie... wszędzie groby i groby — nie do przebycia.
— Luczy! nie bój się — powtarzałem.
Znowu czułem jej uścisk, znowu darliśmy się przez jakieś twarde osty, darnie i 
łopuchy, znowu mieliśmy pod nogami napół rozwalone groby.
Coś zaskrzypiało i kołatnęło pod nogami... Cofnęliśmy się przerażeni... To 
spróchniały krzyż zastękał pod grzmotnięciem wiatru i runął u naszych stóp.
Widzieliśmy teraz poprzez błyskawicę, jak leżał rozdarty na dwoje, niby bolesne 
widmo ponurego strażnika grobów... Cal, pół cala bliżej, a byłby mi Luczy 
roztrzaskał.
— Nie bój się, nie bój się, Luczy! — szeptałem. Zapłakała we mnie jakaś rzewność 
nad nią. Luczy
przyciskała się do mnie, jak bezsilne dziecię, które  



poprowadzić mogłem, gdzie tylko pragnąłem... choćby w rozwarte groby.
Lęk już odleciał od niej, była jakby upojona hałasem burzy i krzykiem cmentarza.
Czułem, że tam, w tym płytkim sercu samicy, w tej ukochanej przeze mnie pustce, 
— rozwalają się jakieś ponure głębie, otwierają się mroczne rozpadliny, budzą 
się głosy, których nigdy nie było tu przedtym.
Tak mi się zdało przynajmniej.
A jęki, jak duchy złośliwe, uganiały się po cmentarzu, ciemność nieprzebytą 
zaporą stawała między nami a wyjściem.
Roztworzyły się obłoki na chwilę, ukazując wnętrze dalekiej, dalekiej sceny... 
Tam jacyś aktorzy niewidzialni grali zawziętą walkę... dobijali się i mordowali 
wzajem... tu — po cmentarzu błąkało się dwoje ludzi, dwa połączone tragiedją 
miłości światy...
Szli i przystawali, cofali się i znowu szli naprzód...
Jeszcze jedno usiłowanie, jedna uparta próba, zamigotały dwie, trzy 
błyskawice... zatrzymaliśmy się... staliśmy przed trupiarnią.
— Nie boisz się, Luczy? wejdziesz? — spytałem.
Ona nic nie odparła, tylko głową przytuliła się do mego ramienia...
Drzwi popchnąłem... Skrzypnęły głucho... trupiarnia stała otworem...
Weszliśmy...
Owiała nas niemiła, wilgotna woń pleśni i zaduchu. Wobec tego jednak, co 
przeżyliśmy tam — na otwartym powietrzu, trupiarnia wydała się nam jakimś 



wymarzonym schroniskiem, pod którego dachem mogliśmy urągliwie zaglądać w oczy 
burzy i deszczowi.
Huczały tylko i trzęsły się drewniane gonty nad naszemi głowami, raz po raz 
rozkurczały się konwulsyjnie błyskawice, ale nie stąpaliśmy już po zimnych 
kalenicach, i kurzawa zawieruchy nie cięła nam oczów ulewą.
Zapaliłem zapałkę... Dwie trumny były w trupiarni...
Jedna oparta o ścianę stała tuż przy samych drzwiach, obok niej wieko. Druga, 
wywrócona dnem do góry, leżała na ziemi... Na podłodze świeże wióry i stolarskie 
narzędzia... Stolarz jakiś pewnie w porozumieniu z grabarzami w trupiarni 
warsztat uczynił.
— To nie trupy — rzekłem. — Nie bój się, Luczy. Pociągnąłem ją za rękę... 
Siedliśmy na leżącej
trumnie...
— Mów, mów co, bo oszaleję — szepnęła.
— Dobrze, Luczy! Kocham cię...
Naraz błyskawica wpadła do trupiarni. Za oknem stał ktoś oparty czołem o szybę i 
patrzył na nas.
Luczy ścisnęła mnie mocno za rękę, głowę tuląc do mojej piersi i chowając ją pod 
mokre palto.
— Nie bój się, Luczy! jestem przy tobie...
Ale tamten z za okna wchodził już do trupiarni... Kroki jego złowróżbnym 
rozbrzmiewały echem po drewnianej podłodze.
— Czy wy trupy? — spytał.
Luczy dygotała oparta o moją pierś... Palcami wciskała się w moje ciało... 
Wszystkie myśli we mnie zdrętwiały.



— No, jest kto? — spytał niecierpliwie. Naraz oprzytomniałem...
Warjat! — pomyślałem.
Nie chcąc być dłużej igraszką niepewności, zapaliłem zapałkę...
Przed nami stał mąż Luczy...
Od dłuższego czasu cierpiał już na delirjum. W paroksyźmie choroby wykradał się 
z domu i błąkał się, dopóki zmęczenie fizyczne i głód nie zapędziły go napowrót 
do domu.
Stał teraz z wywróconemi obłędem oczami i nie poznając nas mówił:
— Ach jak to dobrze, że wy nie trupy... Nie widzieliście tu Luczy?
— Nie — odparłem krótko.
— Może być... tak... tak... — mówił z rezygnacją. — Ona pewnie jeszcze na 
cmentarzu... Cały dzień ją przecie śledzę... Z gaszkiem sobie poszła... Ale ja 
ich znajdę...
Naraz szlochać zaczął boleśnie, powtarzając głosem, który rozdzierał się, jak 
postrzępione szmaty.
— O Luczy! Luczy! jak ona mnie zawsze zdradzała.
Wyszedł z tym szlochaniem z trupiarni, a gdy nowa błyskawica skrawek cmentarza 
nam ukazała, widzieliśmy, jak nachylał się nad grobami i szukał swojej drogiej, 
ślubem zaprzysiężonej Luczy...
Straszno pomyśleć: nie zbudziła się we mnie odrobina litości do tego pomiętego 
chorobą starca... Nie poszedłem, nie zawróciłem go... Niech chodzi, niech 
szuka...



Wydało mi się, że tam wtłoczone w delirjum tego żywego trupa, chodzi całe 
umęczone człowieczeństwo.
Chodzi po cmentarzach i szuka... Szuka i ręce załamuje.
— Ach, jaki on podły — szepnęła Luczy.
— Wszyscyśmy podli...
— Nie wszyscy, nie! — szeptała — ty nie podły... I za to kocham cię!...
— Kochasz, Luczy? Kochasz? — szeptałem. — A gdybym tak delirjum dostał, jak 
on?... Daj dowód, że kochasz... — oplotłem ją wkoło ramieniem... Ręce 
przylepiały się do jej mokrej sukni. Czułem, jak pod dłonią biło mi jej serce...
A ona dała mi dowód miłości, największy, na jaki się może zdobyć kobieta czysta 
i ambitna; najmniejszy i najpospolitszy, na jaki się zdobywa szafująca ciałem 
ścierka...
Przyciągnęła mnie rękoma drżącemi i... oddała się...
tam... na tej trumnie...

* * *

Była to jedna z najstraszniejszych moich halucynacji.






PO ŚMIERCI.

Stałem długo na strychu i przyglądałem się sznurom.
Brudny, pomarszczony wiatr wpadał przez wszystkie szczeliny dachu i trząsł się 
złowrogim uśmiechem... "Powieś się, podlecu! Powieś się" — krzyczał.
Ręce oparłem na sznurze i chciałem oczy zmusić do płaczu. O, jak go pragnąłem 
gorąco!
Ale łzy, nieposłuszne mej woli, cofały się od powiek i jęczały we mnie jak 
więźnie...Śmierć położyła mi ręce na czole i szeptała: "Powieś się! Powieś się, 
kochasiu!... "
— Ehe — ehe — he!... — śmiały się mroki nad głową.
— Anuże, podlecu! — wył opiekuńczy djabeł mego życia.
I powykręcały się bezkształtnemi cielskami te mroki, rozłożyły się te czarcie 
skrzydła nade mną i zasyczało wszystko, a zaskowyczało — ehe — ehe — he...
Sznur oplatałem o szyję — ręce opuściłem — nogi do ziemi — i zawisłem w 
powietrzu.
Z mroku wypełzły tysiączne głowy potworów, zaśmiały się bezzębnemi ustami, 
zakłapały wargi, trwogę rozbudziły we mnie... "Ocalić się... odratować!... "
Szarpnąłem się raz i drugi — z całej mocy... wołać 



chciałem... "ratunku, pomocy!... " ale sznur werżnął się głębiej w szyję i 
doduszał...
W pół godziny wiatr huśtał już moim sztywnym ciałem... Skrzypiały powrozy... 
wychodziły ze swoich siedzib szczury i stukotały po strychu, jak groby 
zbudzonych z letargu ludzi...
Nad miastem noc rozwieszała kiry i nad domami stała, jak przekleństwo.
Zamigotała na strychu blada latarenka... Dwie służące weszły z tobołami 
bielizny...
Rozmawiały zjadliwie o swojej pani...
— Jezus Marja! — krzyknęła nagle jedna...
— Wisielec!...
I obie porwały się do ucieczki...
A trup mój zachybotał się od szarpnięcia sznurów i w świetle na pół rozbitej 
latarki kołysał się z wytrzeszczonemi oczami i wywieszonym na brodę językiem...
Szeleściała tylko rozsypana w popłochu bielizna i noc stękała nad dachem.
Lecz oto rządca domu, policja, — cała komisja śledcza.
Kilku ludzi wynosi omdlałą moją żonę...
Matka stoi oparta o jakiś stary magiel i patrzy...
Nie zemdlała, nie płacze, — jest tylko biała bardzo i patrzy.
Zaczynają się formalności... Odcinają trupa... Układają go na nosze... Ona 
patrzy tylko...
Przechodzi dzień...
Samobójstwo już stwierdzone... Sekcja dokonana... 



Z doktorem sprawa załatwiona. — "Obłęd, niepoczytalność"...
Nie wiszę już na strychu... Leżę w metalowej trumnie...
Ktoś mi papierowego Lojolę do ręki wsunął...
Koło mnie — na prawo — na lewo... gromnice...
Obstawiono mnie kwiatami... Schodzą się przyjaciele...
Ktoś się przeżegnał "od oka" — inni klękają nawet — wszyscy są smutni, bardzo 
smutni...
Niektórzy nie wiedzą nawet, po co tu przyszli? — trochę ciekawość, trochę 
przyjaźń — zresztą wypada...
Ci i owi pocieszają żonę — "nieodżałowana strata"... — nie mogą nawet od 
wzruszenia mówić — "robią smierć"...
Zaczynam odczuwać jakiś tępy niesmak.
Zbiera mnie litość...
Podnoszę się z trumny i wychodzę...
Nikt tego nie spostrzega, bo trup pozostał nieruchomy...  jest mi dziwno, że 
mogę być trupem i sobą zarazem, — jednak nie silę się nawet zrozumieć tego...
Zaczynają się pertraktacje z księdzem... "Niemogę: samobójstwo... Czyż nie 
rozumie pani tego?... "Żona trzęsie się od płaczu... "Niech się ksiądz 
dobrodziej zlituje... "
Ale "ksiądz dobrodziej" daleki jest "od litości".
"Wszak znał moje życie... ateizm... nihilizm"...
Z drugiej strony ewangielja, religja, obowiązki chrześcijańskie... słowem 
świętości...Żona pokazuje świadectwo lekarskie, jednocześnie wtyka mu w rękę 
pieniądze... Dużo, bardzo dużo...



Wszystko, com zostawił po śmierci, jeszcze dopożyczyła...
Dobrodziej przymruża świątobliwe oczy, jednak wydaje mu się jeszcze za mało. — 
"Samobójstwo przecie"...Żona pada wtedy na kolana i całuje jego kamasze.
— Litości! wszystko oddam...
Dygnitarz kościelny zniża swoje poświęcane ramiona do wijącego się koło nóg 
prochu, podnosi go.
— Nie trzeba... proszę wstać...
— Więc pochowa ksiądz?
— A gdybym zażądał bardzo dużej sumy? Tu następują cyfry... — Bajeczne!...Żona 
zgadza się... Wprawdzie nie ma przy sobie tyle, ale przyniesie przed samym 
pogrzebem... Pożyczy naturalnie...
Targi skończone...
Wdowa w poczuciu wdzięczności chwyta znowu księdza za rękę — całuje go.
Jednocześnie ksiądz spostrzega, że jest ładną... Urzędnicza suchość i pobożne 
namaszczenie ustępują miejsca zalotności. W chciwcu zbudził się lubieżnik.
— Proszę... niech pani spocznie...
Rękę opiera ze współczuciem na jej ramieniu, otacza ją słodyczą pasterskiego 
uśmiechu.
Pyta ją, czy mieliśmy dzieci?... Czy długo żyliśmy z sobą? czy nie zatruwały jej 
życia moje przekonania?
Lituje się nad nią, ubolewa.
Pytania przenoszą się na grunt praktyczny, wprost do zamierzonego celu. "Co 
będzie teraz robiła?... Czy



ma jakie oparcie? Jakie środki do życia? Czy nie pogardzi jego radami?"Żona jest 
mu za to nieskończenie wdzięczna. "On pierwszy zajął się jej wdowim losem... 
Prawdziwy kapłan"...
Ręka rozpustnika radaby przejść z ramienia dalej — do piersi... na razie jednak 
mimo sutanny księżej, mimo kapłańskiego nimbu, nie zdobywa się na tyle 
bezczelności... Przyrzeka tylko sobie to na przyszłość — festina lente...
Przezieram ich oboje oczami na wskroś — widzę wszystko... Wiem, że gdybym żył, 
rozpacz ręce załamałaby mi; wiem, że zazdrość i oburzenie popchnęłyby mnie do 
zemsty — zbrodni może. — Teraz jest mi to obojętnym.
Wszystko mi jedno, czy ci dwoje splotą się kiedy w miłosny uścisk lub nie... 
Patrzę na wszystko wystygłą piersią.
Nie zdolny już jestem do oburzeń i wybuchów; nie umiem zazdrościć, ani 
przeklinać, pogardzać, ani jęczeć... To wszystko skończyło się tam — na strychu.
Jestem tylko pełen jakiejś nieobjętej litości. Żal mi tej wdowy, co ulepionemu 
własnemi rękami bałwanowi ostatni grosz wtyka; żal mi tego rzezimieszka, co 
pobożną obłudą musi wydzierać ludziom to, co inni pałką wydzierają; żal mi, że w 
takiej nędzy ludzie dusze kąpią... Jak ja to widzę inaczej! — Jak mi ich żal...
I oto sunie mój pogrzeb ku Powązkom...
I za pogrzebem idzie tyle, a tyle rubli modlitwy...
I udręczone krępakami form idą teatralne uprzej-



mości... męczą się i ziewają... a idą... "ostatnia posługa"...
W krawatach białych idą za pogrzebem nekrologi, kroczą moje płatne i niepłatne 
biografje — ostatnia moja dekoracja — ostatnie figuranty...
Zatarło kilku karetników ręce — "będzie może zarobek"...
Stoi długi szereg zatrzymanych przez policję dorożek — "miejskie porządki"...
Tłumy się niecierpliwią — "punkt o piątej płatne rewersy — odwłoka"...
Wyjrzało jakieś dziewczę z tramwaju... Chciała wyczytać napis choć na jednym 
wieńcu i nie mogła... śledzi jeszcze oczyma pogrzeb... W duszę jej zapada jakieś 
przygnębienie.
I oto zabijanie gwoździami wieka — śpiewy ponure — ostatnie miserere, — trumnę 
piaskiem przysypano i wszystko już skończone...
Byłem potrzebny jeszcze tłumom dwa, trzy dni po mojej śmierci — manifestowano na 
mnie całą swoją kulturę; wszystkie swoje wierzenia i przesądy.
Słuchajcie! — chwalą moje cnoty życiowe... "Wzór obywatela... tężyzna 
moralna"...
Wysuwają na widownię najmarniejsze chwile mojego życia: mój pierwszy kompromis z 
dostawcami żywności, moje sposoby rozpychania łokciami głodniejszych, mój cały 
wstyd...
I tłumy klaszczą...
Chwiejniejsi szukają we mnie usprawiedliwienia siebie, bezczynniejsi — narzucają 
siebie... I tylko nie



było mowy o tym, co było najwięcej mną, co mnie odgradzało od kupieckiej 
filozofji rynku i straganów...
Wieko zabite, — tłumy pośpieszyły na kolację... do żon i utrzymanek... do 
polityki i nowinek dziennikarskich... do rewersów i terminów, stosunków i 
protekcji.
Wieko zabite, — a ja, trup przysypany ziemią, wisielec na powrozie od bielizny, 
chodzę po mojej ziemi, po moim ukochaniu, po mojej Warszawie, gdzie tyle łez... 
i bólu... i udręki...
Przedzieram się przez mroki czarnych nocy, jak cień, i słucham... Pogarda, 
zbrodnie, bój!... To ludzie... O, gimnastycy cnót! Jak mi was żal...

* * *

Ludzie! boję się, czym nie obłąkał wam fantazji i nie popsuł trzeźwości...
Miast wypudrowanych miłostek, oczom waszym otwierałem groby... Czyliż pójdziecie 
za mną na te strychy i cmentarze?...
Chodźcie! nerwy wam popękają i zbieleją oczy... Chodźcie, uczynię was zdolnemi 
do niespania choć jednej nocy w życiu...
O ludzie, ludzie! jakże z was zadrwiłem!... 






SZCZURY.

Twarde, pogarbione bruki ulic warszawskich, huczące dorożek turkoty, plusk fali 
wiślanej o brzegi i czarne nietoperze ciemności za miastem — kocham je, jak się 
miłość kocha pierwszą, choć zdradziła; kocham je, jak smutek twórczości, jak 
natchnień ponurych moce...
Gdyś głodny i nie masz gdzie głowy przytulić, gdy myśli do nędzy uwiązane, jak 
psy do łańcuchów, łańcuchy swe gryzą w bezsile — idź! słuchaj!...
Syci odwracali się ode mnie i ze wzgardą, opiętą w surduty, uciekali; czołami 
miedzianemi pląsali nademną ich kapłani i kramarze; wujowie i ciotki przez mgły 
szkieł zadymionych mój los obejrzeli i drzwi prze demną zamknęli — jedne bruki 
usłały mi łoże.
Idź! słuchaj, jak pijak łbem stuknął o ziemię i w oczach ciekawej gawiedzi 
umiera; jak kobieta publiczna klątwami i miłością obdarza, jak noże się pławią w 
morderczych podskokach...
Nie bój się ludzi, do których mord krwawy i kał wszelki przysycha, bo oni braćmi 
są twojemi; nie lękaj się krwi i śmierci, bo one są dzieckiem człowieka; nie 
pysznij się cnotą tchórzliwej sytości, bo ona te zbrodnie stworzyła...



Twarde pogarbione bruki ulic warszawskich...
. . . . . . . . . . . . . . . . . . . . . . . . . . . . . . . . . . . 
Nie miałem paszportu ani pieniędzy. Nie miałem możności jadać, ani mieszkać; 
ubierać się, ani rozbierać; wypoczywać, ani pracować. Błąkałem się całemi nocami 
po ulicach, robiłem pośpiech i śpiżowość człowieka, który dąży przed się, w 
puchy poduszek — z zaułka w zaułek — z zakrętu w zakręt. Nabrałem rutyny w 
oszukiwaniu policji, nie miałem jeszcze odwagi przyznać się do włóczęgostwa — 
wstyd jakiś, próżność mną rządziły. Przywykły do mojej twarzy wszystkie ćmy 
miejskie i sowy — nikt i o nic nie pytał mnie, byłem im tak powszednim i 
obojętnym, jak bicie zegaru, lub turkot dorożki. I tak noc w noc po mieście 
chodziłem. — "Oto turkot dorożki idzie".
Rankami na słońce szerokie uciekałem, wylegiwałem się nad brzegami Wisły, w 
ciepłym nagrzanym piasku mgłami ciało przesiąkłe suszyłem.
Czasami szedłem za miasto do kolejowego dróżnika, któremu mój wątły tłómoczek z 
bielizną na przechowanie oddałem, sprzedawałem handlarzowi resztki mej bielizny 
i biegłem do szynku...
Teraz, gdy przeszłość chcę myślom pokazać, nie odwracam głowy za siebie, w oczy 
tylko własne zaglądam. I widzę w nich niebo ponure, dymami czarnemi zatkane, jak 
sadzą; i widzę bolesne twarze upiorów, rozsiane po norach karczemnych, i myśli 
oddarte od nieba nazawsze i w walkach o strawę codzienną pogięte.
Ogród Saski w zaduchu i gorącawie kamieni omdle-



wa, pod drzewa skąpym cieniem upiór człowieka drzemie... Czasami oczy do góry 
podniesie i wałęsa się niemi bezbarwnie po twarzach przechodniów — już znużył 
się, już w drzemkę zapada...
Ogród zamykają — upiór od formalności policyjnych ucieka — na komedję włóczęgi — 
na maskaradę życia...
. . . . . . . . . . . . . . . . . . . . . . . . . . . . . . 
Ostre miał rysy i bruzdy zmarszczek głębokich. Wiły mu się po twarzy, jak węże i 
żmije; wiązały w kłębki, jak przyczajone jaszczurki; wyskakiwały aż na szyję... 
Tak życie rozsiało na nim pochodu niszczącego znaki, tak oczy mu zagasiło, tak 
kark mu zgięło ku ziemi... Mógł być potworem, odstraszającym matki od rodzenia 
dzieci dla nędz życia, a był dróżnikiem kolejowym... Nie znałem go, anim go 
widział kiedy... Wszedłem do jego budki — zadrżałem... Nie zdziwił się memu 
przybyciu, fajkę pykał spokojnie...
— Można tu ten tłómoczek pozostawić? Obejrzał mnie, głową tylko kiwnął.
Nie pytał mnie, skąd przychodzę, nie badał o nic...
— Ja tu przyjdę — rzekłem. Znowu kiwnął głową...
I ilekroć przychodziłem do niego, zawsze tensam spokój go otaczał, milczenie 
bratem mu było. Nieraz oczyma przymruźonemi szukał czegoś na mojej twarzy, ale 
zawsze z ciszą człowieka malutkiego, jakby tylko rys jakiś ze mnie wyjmował i w 
pamięci notował.



— Dlaczego pan mnie nie pytasz, kto jestem? — spytałem razu pewnego. — A możem 
ja złodziej i kradzione rzeczy znoszę, a może chcę chwilę wypatrzeć i zabić 
pana...
— Et! Machnął ręką.
— A jeśli policja przyjdzie i spyta: czyja to bielizna? Co pan odpowiesz?
Wzruszył ramionami tylko. Wydało mu się może, że próżno słowami szafuję — tak 
dziwnie patrzył na mnie.
Innym razem, gdy koszulę z tłomoczka wyjąłem, zapytał:
— To już ostatnia?...
— Nie, jeszcze jedna została.
— A co później będzie?
— Poźniej?!... Wyląkłem się.
— Później, później... — powtarzałem bezwiednie. Czułem się przyłapanym na 
tchórzostwie przed tym,
co ma nastąpić... Zawstydziłem się...
— Eh, co będzie, to będzie — rzekłem. — Napisałem zresztą list do ojca, żeby mi 
paszport przysłał.
— A to jest ojciec? — spytał...
— Jest — odparłem...
Przymrużył oczy, jakby zapisując wygląd młodzieńca, co ojca ma, a bieliznę 
sprzedaje.
Pogięły mu się zmarszczki, wszystkie brózdy na twarzy zaskakały... Sięgnął do 
kosza, jakąś butelczynę wyjął...  



— Może wódki kieliszek?...
— Nie! — rzekłem — dziękuję.
— Nie? wiedziałem, że nie...
Splunął przez zęby i owinął się kłębem dymu fajczanego.
. . . . . . . . . . . . . . . . . . . . . . . . . . . . . 
Mrok na spotkanie moje wyszedł złowróżbny, groźny... Z za brzegów błękitu 
wysuwały się ciężkie, bezkształtne potwory chmur i przewijając się z warkliwym 
pomrukiem, rozwieszały swe cielska nad ziemią — zagadką ponurą...
Z trwogą szedłem na codzienną włóczęgę.
Od trzech dni już spostrzegłem był przytym, że jestem śledzony... Jakaś 
karjatyda ludzka, zapięta na wszystkie guziki, włóczyła się za mną noc w noc i 
kroki moje notowała...
— Szpicel, szpicel, szpicel — krzyczałem w sobie. — Przyjdzie i zaaresztuje. 
Zapyta o paszport i zaprowadzi do kozy. Zamkną, pozbawią wolności!
Bałem się...
Karjatyda, zda się, rozwijała cały system dręczenia mnie. Był to nikły, wiotki 
człowieczek — ot! szczur nocny... Jedne oczy tylko pamiętam — jakieś mętne, 
popielate... Tak szukał niemi, tak badał... Tylko jakaś trwoga zawsze go 
odpędzała ode mnie... Spojrzy mi w oczy chyłkiem i spłoszy się... Smagnie 
ciekawością natrętną i ucieka oczami w siebie.... Szczur nocny bał się mego 
wzroku... Bał się — ale śledził... Wolnej chwili od niego przez trzy dni nie 
miałem. Rozparł się trwogą na myślach i nękał...



— Nie zdybiesz, nie przyłapiesz, szczurze! — zgrzytałem zębami.
Uciekałem w najdalszy koniec miasta... Wtym kroki czyjeś... Z zakrętu ulicy 
wynurzały się popielate oczy...
— Czy i dziś go spotkam? — myślałem, idąc od dróżnika.
Przyśpieszałem kroku, bo zdało mi się, że cała gromada tych ciężkich chmur 
spadnie mi z łoskotem miażdżącym na głowę.
— Byle do miasta...
Nareszcie... Zakroczymska... A później Freta... A później Stare Miasto... A 
później plac Zamkowy, i dalej, i dalej... Układałem w myśli plan ulic, któremi 
iść miałem przez całą noc.
Wtym wiatr mi zdmuchnął kapelusz z głowy i rzucił go na ulicę... Pobiegłem 
zatrzymać go i spostrzegłem, że dużo takich kapeluszy tarza się po ziemi i 
ucieka. Sprawiło mi to rozkosz... Z rękami naprzód podanemi ludzie biegli, a 
wiatr odrzucał od nich kapelusze i śmiał się... Mogłem biec z niemi, koło nich, 
za niemi i nie bać się oczów śledzących. Cel miałem — "Człowiek, za kapeluszem 
goniący"...
— Tańcz, wichrze, tańcz!Śmiałem się, gdy kapelusze sfruwały, jak ptaki, kręciły 
się kołem, uciekały, jakby upojone biegiem własnym. I wszystko, co było na 
ulicach, biegło i uciekało, co sił, co tchu w piersiach — ludzie, dorożki...
Nagle załoskotała ulewa...
Wpadłem do jakiejś sieni. Tłumem różnofarbnym była zapchana, jak hale targowe. 



Skrzętnie przeszukałem oczami po wszystkich obecnych. Szczura nocnego nie 
było... Jak dźwięki melodji kojącej, rozlewało się we mnie pieściwe, słodkie 
upojenie. "Wolno mi stać na miejscu. Wolno mi gnuśnym okiem bezmyślności patrzeć 
niedbale w rozziewane tłumy. Wolno mi nawet zdrzemnąć się i nie ściągnąć na 
siebie podejrzanej czujności oficjalnych asekuratorów praw. Wolno mi nie biec, 
nie uciekać, nie kryć się długo, bardzo długo, dopóki burza łomotać będzie, póki 
nie zamrze ulewa",
— Błogosławię cię, burzo piorunna! Jak kochanka wszechmocna, oparłaś się na moim 
czole. Szarp ziemię pazurami, drzyj, skowycz, burzo! A ulewę rozsiewaj, jak 
słowo dobre, od którego się serce raduje. Nogi mi spuchły od chodzenia i dreszcz 
chłodu mnie oplótł... Wypocząć daj, burzo! Otul oddechami ciepłomięsnego 
tłumu...
Jakiś student jakiejś pannie o najmodniejszej aktorce opowiadał. Jakieś sapiące 
ciało, do befsztyku podobne, paliło swoje długie cygaro i urągało burzy... Ktoś 
śmiał się... Ktoś szeptał... Dwa złote dziewczątka jaśniały bladością szat, jak 
duże, białe motyle. Bezwiednie lubieżnemi tony wyginały się, jak trzcinki, i 
suknie trzymały podkasane, choć tego nie było potrzeba... Błękitniały 
pończoszki, w których topił się żar... Buchnęło na mnie płomieniem... Drżałem 
jeszcze od zimna... Zapragnąłem ogrzać się przy tych ciałach złotych, przy tym 
cieple motylim.
Zanurzyłem się nieznacznie w tłum, łokciami mrowisko rozgarnąłem i wypłynąłem 
przy białych moty- 



lach. Całym ramieniem oparłem się o jasną dziewczynę, runąłem niemal na jej 
pierś. Ta grabież jej ciepła, nasyciła mnie złodziejską rozkoszą. Oczami 
niepatrzącemi spostrzegłem, jak włamywała się we mnie ostremi łokciami 
czujności. Widziałem później, jak wzrok jej oddziera się ode mnie z niesmakiem. 
Ustąpić chciała — ciasno było... Wtedy cofnąłem się poza nią i w ramieniu jej 
utopiłem jeden gorący pocałunek — pieczęć mej nędzy wszechstronnej. Ona drgnęła 
i rękę odrzuciła za siebie gorącą. Myślałem, że rąk moich szuka. Porwałem dłoń 
jej, uścisnąłem prędko... Lecz ona wydarła ją błyskawicznie z mej łapy, sięgnęła 
do kieszeni, i wyjmując woreczek z pieniędzmi, ściskała go oburącz w 
przerażeniu. W jednej chwili otwarła się przedemną czarna przepaść sztywnej 
prawdy. Jasna dziewczyna brała mnie za złodzieja kieszonkowego. Wstyd mi do 
oczów przyskoczył, jak pies, i szczerzył kły ostre. Przedarłem się brutalnie 
przez tłum i usiadłem na schodkach korytarza.
Myślami pogarbionemi włóczęgi zacząłem oceniać cały ten wypadek. Poczułem urazę 
do dziewczyny, że mi krzywdę uczyniła. A później niechęcią się smagałem, że to 
ja jej krzywdę uczyniłem. A później szło bolesne przeświadczenie, że krzywda 
poza nami tkwiła. Doszedłem wreszcie do wynalazku, że żadnej krzywdy nie było, i 
bólu nie było, i dramatu nie było... Wynurzał się tylko z grubych mgieł życia 
ten codzienny komizm, który wyciska łzy lub trzyma batutę śmiechu, — ta 
przypadkowość ślepych zdarzeń; to nic, od którego pęka dusza, lub oczy weselem 
promienieją. 



Siedziałem na schodach nieznajomego domu i myślałem o złotej nieznajomej 
dziewczynie. Głuchła już burza i niemiały grzmoty — chodził tylko po mieście 
uparty deszcz.
— Chodźmy, Bronka!
— Chodźmy!...
Wdarło się na chwilę we mnie to imię, przeszyło hukiem jakiejś obawy, ale 
spostrzegłem jednocześnie, że ludzie się już rozchodzą, — zamykano kamienicę — 
wyszedłem.
. . . . . . . . . . . . . . . . . . . . . . . . . . . . . . . . . . . . . . . . 
Kto tam na rozpłakanych się zawiesił chmurach i te szepty rozrzuca? Złe niebo, 
złe!... Na prawo, włóczęgo, bo cię stróż nocny spostrzeże. W ten zakręt! W ten 
nieubłaganie zimny płacz deszczu! Djabła się nie boisz, a kaszkiet policjanta 
cię trwoży. Na prawo, włóczęgo! — na prawo. A teraz kroki pośpiesznie skieruj 
przed siebie, bo cię ktoś ściga... A teraz na lewo — a teraz na lewo... Marsz — 
marsz!
Już przeszedł, już cicho... Odpocznij, włóczęgo!...
Oparłem się o mury zimnej kamienicy i myśli zmęczone włóczyłem po sennych 
ciszach miasta. Blade latarnie patrzyły w głębię mojej apatji, a deszcz szedł 
równo i nienawistnie, jak człowiek, który zaprzysiągł zemstę... Powieki raz po 
raz do snu mi opadały i chwiały się nogi, nie mogąc utrzymać ciężaru zmęczenia. 
Wytężałem tedy resztki świadomości i ciału czuwanie nakazywałem.
— Nie śpij!
Przyciskałem się mocno do muru i patrzyłem, jak



miasto co chwila ucieka mi z przed oczu, skacze w konwulsjach szalonych i w 
blaskach latarni się trzęsie... Zadygotało we wszystkich posadach kamiennych, 
wyskoczył potwór z pod ziemi i zastukał twardemi brukami — zbliża się do mnie, 
leci...
Drgnęły przerażone źrenice, uciekać chciałem — za późno było... Szczur nocny 
patrzył już we mnie swojemi popielatemi oczami... Wyminął mnie, a jeszcze głowę 
odwracał...
Odskoczyłem tedy od ściany i postanowiłem go siepnąć oczyma... Pobiegłem, 
wyminąłem go, stanąłem. Zwolnił kroku, obejrzał się i przeszedł na drugą stronę 
ulicy.
Tak pies słabszy obejrzy kły psa mocniejszego, cofnie się i ze stulonym ogonem 
ucieka. Ta kombinacja psów podnieciła mi wtedy wyobraźnię — napastniczość w 
sobie poczułem.
— Za psem, za słabym psem, za psem parszywym...
Zaczęła się jakaś straszna gonitwa latającemi zygzakami na prawo i na lewo — z 
jednej strony ulicy na drugą — szczur nocny ogląda się, spostrzega mnie i 
biegnie — coraz hyżej, coraz zapamiętałej — ja za nim, ja ciągle za nim...
Wydzierają się nasze kroki naprzód, zataczają koła po ulicy, stukają, bębnią. 
Uszy tego bębnienia pełne niosę, słyszę, jak w takt uciekających zygzaków wygina 
się cała ulica, pęka i rozłamuje na cząstki...
Podskoczyło wszystko, zamigotało w oczach, zwichrzyło się... Z zakrętu jakiś 
człowiek wybiegł... Jeden



skok tygrysi... Zwinął się i zlał ze szczurem nocnym w jedną plamę czarną... 
Zabłyszczało coś...
— Masz Bronkę! Masz Bronkę!
Oderwali się od siebie... Napastnik zaczął uciekać...
Widziałem, jak szczur nocny z nożem w piersi wbitym biegnie na oślep — ręce 
wyciągnięte przed się — w krwi broczy cały. Niby jakieś zwierzę z głową uciętą, 
niby trup z prosektorjum uciekający.
Zachwiał się, głową o ziemię grzmotnął — tylko chrapnięcie jedno — tylko 
słychać, jak nóż się wpycha w jego ciało głębiej.
Zbrodniarz uciekał co sił... W pewnej chwili spostrzegłem, jak mu coś wypada z 
kieszeni... Nachyliłem się... paszport... Jan Szczur... Nowa kombinacja 
wrażeń... Zdawało mi się, że sam Lucyper wypisał to nazwisko, aby mi potargać 
umysł i rzucić w otchłań wiecznie zasłaniającej się przed życiem niemocy.
 — Jan Szczur zabił szczura nocnego... Jan Szczur... Jan Szczur... Czemu tamten 
bał się mojego wzroku, a nie bał się szpiegować? Czemu?
A teraz już wiem, że on nocami śmierci swojej szukał i w oczach moich badał, czy 
go zbawię życia?...
. . . . . . . . . . . . . . . . . . . . . . . . . . . . . . . . . . . . . . . . 
W pierwszej chwili chciałem skorzystać ze znalezionego paszportu. Wkrótce 
spostrzegłem jednak całą grozę niebezpieczeństwa. Postanowiłem tylko odnaleźć 
zbrodniarza. "Paszport mam w kieszeni — tym łatwiej będzie... "
Nie przyświecała mi zresztą żadna wybitna idea. Odnajdę go, rękę mu na ramieniu 
oprę i powiem: tyś



zabił. Nie będę nawet słuchał odpowiedzi. Spojrzenie jego będzie mi całą 
odpowiedzią. Rzucę mu te wyrazy w przerażone oczy, jak strzał rewolwerowy w 
serce, i odejdę. Co on czuć wtedy będzie! co on czuć będzie!...
— A wiesz pan, szczur nocny zmartwychwstał. I to mu jeszcze dorzucić mogę.
Męcz się, dręcz, zbrodniarzu! Układaj twardy kark pod ciężar życiowego fatum. 
Męczcie się wszyscy. I ty, kobieto, którą prostytucja rozpięła na krzyżu swej 
Sodomy. I ty, dziecię wątłe, co nieświadomym płaczem szlochasz do Edenu chuci. I 
ty, blady mistrzu słowa, co nosisz w sobie piekła wszystkich piekieł... I ty... 
I ty... I ty... Męczcie się wszyscy! Dopóki nie poznacie hańby waszych kajdan... 
Dopóki nie umrzecie w tym, co nie jest wami. Dopóki waszej duszy nie dotkniecie 
ręką, jak dzisiaj ciała dotykacie... Męczcie się!...
Lub nie! nie męczcie się... I niech się nikt nie dręczy... Ni ten, co zabił 
szczura nocnego, ni ta, co aniołowi przysięgała, a uciekała do łóża szatana, ni 
ten, co jadem wasze moce truje... Nie męczcie się!...
Odnajdę oto zbrodniarza i pocałunek mu na czole złożę.
— Tyś zabił...
Widzę, jak wszystkie czucia w nim się chwieją, niby dalekie echa huraganów. 
Biorę jego serce w dłonie, jak białą gołębicę.
— Tyś zabił...
Zacząłem skrzętnie szukać. Chodziłem przez parę dni od domu do domu. Czytałem 
listy lokatorów. Zda-



wało mi się, że go muszę znaleźć. Naraz zatrwożyła mnie nagła obawa.
— Co będzie, jeżeli policja znajdzie przy mnie ten paszport?
Uczułem konieczność pozbycia się fatalnego dokumentu.
Poszedłem nad Wisłę i szukałem miejsca, gdzieby go rzucić, zgubić nieznacznie. 
Ale ludzkie wszędzie czuwające oczy wtykały się we mnie co chwila, jak natrętny, 
upalny dzień.
Musiałem iść dalej, coraz dalej od miasta.
Okolica była już samotna, nieobecnością człowieka szczęśliwa. Tu tylko nocami 
grały fale i gędźbiły dla tych, którzy domów nie mieli. Tu czasem zasypiał 
spokojnie człowiek, ścigany przez gończe psy prawodawców. Obejrzałem się... 
Nikogo!...
Położyłem się w piasku i, układając się niby wygodniej, starałem się zlekka 
wysunąć paszport z kieszeni. Wkrótce mi się to udało. Zdawało mi się, że sama 
cisza tego nie słyszy.
Ale kiedym wstał na nogi i zamierzałem wracać, usłyszałem za sobą głos.
Chłopak jakiś podniósł się z za krzaka i wołał:
— Panie, panie! coś pan zgubił.
Pobiegł i podnosząc przeklęty papier, oddawał mi go.
— O! paszport — mówił.
— A tak... tak... — bąkałem wykręcającemi się na pięcie słowami — paszport... 
zgubiłem. Dziękuję, bardzo dziękuję.



Uszedłem kilka kroków i naraz poczułem nienawiść do chłopca. "Jak on śmiał? Jak 
śmiał?"
— Obić szelmę, włosy ze łba powyrywać. Kipiało wszystko we mnie. Zatrzymałem 
się.
— Hej, chłopcze!
— A co?
— Chodź no tu.
— A po co?
— Chodź, chodź, dziecko, nie bój się!... Zbliżył się...
Chwyciłem go wtedy mocno za rękę i wyszeptałem nad samym uchem:
— A ty łotrze, co tutaj robisz? Na złodziejstwo się już puszczasz. Pewnie nie 
jedną kieszeń masz już na sumieniu. Wziąć tylko takiego i utopić. O tak,
o tak, gałganie!
Otaczałem go obu ramionami i nie wiem: pewnie rzuciłbym go w wodę.
Ale on wykręcił się zwinnie, jak małpa, i wydarł się.
Za chwilę był już za swoim krzakiem i rzucał na mnie kamieniami. Zacząłem 
uciekać.
Nocą dopiero poszedłem znowu nad Wisłę i owijając paszportem duży kamień, 
włożyłem go ostrożną ręką do wody. Odebrała mi go fala łakoma, połknęła
i uciekła.
W plusku wód utonęła jeszcze jedna tajemnica — kto ją tam wydrze?



Przysłano mi wreszcie mój własny paszport. Za parę złotówek, otrzymanych ze 
sprzedaży ostatniej koszuli, zadatkowałem "kunt przy famielji" i zamieszkałem. 
Zdobyłem odrazu tysiące prerogatyw w zakresie policyjno-prawnym, adres i 
legitymacje, dach i barłóg. Kupiłem po cenie głodowo-suterenowej kilkanaście 
nocy snu, podwyższyłem moją wartość społeczną o osobisty meldunek. Mieszkali ze 
mną jacyś inni ludzie — co noc słyszałem ich chrapiące ciała — przychodzili nocą 
i rankiem szli dokądś — i nie wiem, co za jedni byli, i nie pytałem o to. Z 
przeciwnej strony ulicy jakiś szynczek brudny przyglądał się mieszkaniu memu 
zdaleka. Wchodzili i wychodzili ludzie — pijani, podnieceni. To — podrapani 
przez życie.
Jednak zacząłem im zazdrościć. Zazdrościłem im tej strawy mizernej, którą 
zajadali za stołami, zazdrościłem im wódki, która obrywała w nich wszystkie 
kwiaty myśli.
Głód chodził za mną, jak zły przyjaciel, brudził mi świat cały, ukazywał ręką na 
przeciwną stronę ulicy, jak szatan.
— Wódzi, wódzi się napij.
Wyschnięta i pokurczona myśl zaczęła snuć jakieś szynkowne fantazje, jakieś 
orgje smacznych niewyczerpanych jedzeń. Napełnia się misa po misie, pławią się w 
nich wszyscy trędowaci i zgangrenowani, a ja ich odpycham, nogami w parchy kopię 
i jem, żrę, chłepcę.
Poszedłem do szynku.
— Wódki — krzyknąłem.
Siadłem przy samotnym stoliku i piłem.



Zęby skakały po włóknach jakiegoś zeschłego mięsa, alkohol nerwy puścił w tan... 
Pod stołem djabeł usiadł i... grał... i... grał...
Nagle przypomniałem sobie, że nie mam pieniędzy.
Myślą leniwą zacząłem szukać rady zbawczej... Chciałem uciec... Lecz wtedy 
spostrzegłem przy sąsiednim stoliku paru ludzi. Wódka oczy już im zatkała, a 
odsłoniła dusze; jeden ręką mocną w piersi się uderzał i skarżył się drugiemu... 
Stary, odwieczny temat: zdradziła go kochanka... Zdradziła przedtym męża dla 
niego, zdradziła potym jego... Zdrada, zdrada, zdrada. Więc trzeba teraz zemsty. 
Niech ją po nocach dławi strach. List, list napisać...
— Kto mi napisze? — wołał — kto tę całą kołowaciznę wyjmie ze mnie i na papierek 
wsadzi. Ot — nie potrafię.
Zrodziła się we mnie błyskawiczna idea. Podniosłem się.
— Panie! ja panu napiszę. Podeptać, smagnąć batem po ślepiach. Czy tak?
Patrzył na mnie z zachwytem.
— A i o tym, że wiem wszystko... że przedtym sześciu miała...
— I o tym, panie, i o tym.
— A i o tym — ciągnął — żeby się miała na baczności, bo wszystko mężowi opowiem.
— Nie, panie! nie o tym. Napiszę, że pan jej dziękujesz za parę chwil rozkoszy. 
Odchodzisz pan od niej z życzeniem dobrego zdrowia i tuzina dzieci. Plujesz jej 
pan w oczy za to, że mogła w pańską miłość



uwierzyć. Masz pan inną i z drżeniem szczęścia w ramiona tamtej odchodzisz. 
Rzucasz pan zresztą pogardę na ten cały ród gadzini, który tylko od dobrych 
rzeczy odciąga. Ulegasz im pan tylko z litości i wyświadczasz łaskę... dla 
wrażeń, dla zabawki.
Zacząłem pisać list... Zdawało mi się, że to ja sam mam tę kochankę zdradziecką. 
Przewijały się koło niej niezliczone szeregi kochanków — klęczeli wszyscy i 
duszę jej pod stopy rzucali, a ona deptała po nich, jak po liściach — słychać 
było szelest niemilknący. Stopami o ziemię uderzyła, rozfrunęły się liście 
więdnące i poszły jękliwie z wiatrem.
Natenczas przyszło do mnie ni to wspomnienie miłości dziecinnej, ni to 
przeczucie przyszłej kochanki, którą się zaledwie w snach odgaduje. Oczy miała 
płomienne, a wichry włosów hebanowych spadały na szyję, jak górskie potoki... 
Wołała mnie do siebie, wiedziałem, że upaść przed nią muszę, a usta jej 
rozchylały się już do uśmiechu wykrzywionego w drwinę.
Pisałem list... Słyszałem, jak pióro skrzypi po papierze. Myśli moje zaczęły się 
niby obrywać... Czułem w sobie jakby jakiś krzyk, jakby trzask drzwi, 
wylatujących z zawias.Łzy duże spadały mi na papier, jak toczone kamienie. Żal 
głuchy mną szarpał nad tą jedyną, nad tą przeklętą. Z ironji, z niesmacznych 
żarcików przeszedłem do płomiennych pieszczot. Błagałem, aby nie zapominała o 
mnie, aby mnie w niepamięci nie pogrzebała.
List kochankowi zdradzonemu przeczytałem... Patrzył na mnie, patrzył, słowa 
wymówić nie umiał...



— No, podpisz pan — rzekłem. Machnął ręką.
— Et, sam już mnie pan podpisuj.
— Dobrze... — odparłem. — Nazwisko?
— Szczur...
Spojrzałem nań wylękły, szukałem w jego oczach tej nocy strasznej...
— Jakto? Szczur? — tak?...
— Szczur... Poprostu: Szczur...
— A więc Jan Szczur?...
— Nie! Stanisław Szczur.
— Więc nie Jan?
Zaczął się śmiać tym pijanym śmiechem, co o każdy nerw zawadza, jak zepsuty 
klawisz.
— Już ja wiem teraz — mówił. — Pan znasz mego brata. Jan mu na imię. Z twarzy do 
mnie podobny, prawda?
— Z twarzy? To dziwne... Tamten chyba bez twarzy... Zresztą wysoki taki... tak, 
tak...
— Ej, szczęście też nasze — mówił z żalem — ja jeden taki, pan myślisz? — I on 
toź samo... Tak owinie człowieka, tak oplącze... Śmieje się z niego, a on 
"droga, jedyna". Czasem jak warjat, "jabym zabijał dla niej wszystkich". "Bij, 
zabij" — myślę — "a serca już nie odbijesz od niej". I teraz go napadło... Tylko 
cóż? Publiczna... A z miny to niby nic... A ładne to... a zalotne... Ot jakby i 
moja.
Spochmurniał...
— Taka ta jego Bronka!...
— Bronka, Bronka... — wyszeptałem. 



Wspomnienie jasnej dziewczyny przesunęło się przed memi oczami, jak cichy 
tajemniczy cień.
— Cóżeś pan tak się zdziwił? — zapytał.
— Nic, nic... Bronka... Oczy ma takie błękitne i do wielkiego motyla podobna?
— Może i do motyla — odparł zdumiony.
— Ramiona okrągłe, a gibka cała jak trzcina?
— Może... może i trzcina.
— A kiedy spojrzy, to niby niebo przyrzeka, a pilnuje portmonety.
Zacząłem się śmiać...
On nachylił się nade mną i wyszeptał:
— No, przyznaj się pan, i pana z rozumu obrała?
— Nie panie, przenigdy. Pijany jestem i po myślach pająki mi skaczą. Widziałeś 
pan kiedy takiego pająka? Przędzie, przędzie niteczkę cieniuchną i z każdej 
myśli powróz do wieszania uprzędzie... Zapłacisz pan jeszcze piwo?
— Hej, piwa! — krzyczał. Piliśmy do późnej nocy.
Dzień ten wpłynął decydująco na moje losy. Byłem na pewien czas zabezpieczony od 
śmierci głodowej. Zostałem pisarzem listów miłosnych...
Codzień odtąd przychodziły do mnie jakieś smutne dziewczyny, jakieś wdowy 
żałosne, jakieś ludzkie upiory — z podbitemi oczami tęsknot, — z zaciśniętemi 
pięściami szału i zazdrości. Skarżyły się mękami ciał pożądliwych, krzyczały 
płaczem bezbronnych bydląt, odkrywały mi burze swoich pragnień, słoty i wichry, 
gromy i słońca...



Rozbudził się we mnie wirtuoz.
Smutny siadałem w szynku nad otwartą księgą dusz ludzkich — w tyle listów je 
przepisywałem. Za szynkiem wyniosłość i dumę po mieście roznosiłem, czasem 
spotkałem jakiegoś przyjaciela z lat dziecinnych, zajętego wołaniem karjery, — 
kopnąłem go nogą, i to był mój koncert.
. . . . . . . . . . . . . . . . . . . . . . . . . . . . . . . . . . . . . . . . 
Był dzień ponury, co oczy od ludzkich twarzy odrzuca, jak od starych wyblakłych 
malowideł, których się nie lubi, a które bolą ciągłą obecnością. Siedziałem w 
szynku i przez brudne zasępione okna przyglądałem się bezmyślnie życiu, idącemu 
z pośpiechem obcasów w czarne, zadymione nory szarych trosk.
Nagle ruch niezwykły... Powstało jakieś zbiegowisko... Śmiech zadowolonej 
ciekawości ulicznej gawiedzi wpadał aż do szynkowni. Podnieśli się ociężali 
pijacy od stolików, zaczęli wychylać głowy przez drzwi..
— A to jej elegancje ze łba ściąga — śmiał się jeden.
— Prawda, aż piórka lecą z kapelusza — mówił drugi.
— Ha, hal Bronka... — krzyknął radośnie inny. — Znowu się biedactwo z 
ojczaszkiem spotkała.
Pobiegłem do okna...
Po ulicy, wśród rozśmianego tłumu uciekała blada, pijana przerażeniem Bronka. Za 
nią gonił dróżnik. Z głowy zdzierał jej kapelusz i szarpiąc go w drobne okruchy, 
rzucał poza siebie.
Wydarł jej później parasolkę z ręki i łamiąc ją



z furją, ciskał kawałki na głowę dziewczyny. Ona osłaniała się ręką, pędząc 
przed siebie na oślep, jak obłąkana.
— Daj mi ojciec spokój! — wołała.
— Dam ci, suko, dam...
Wtym przybyła dziewczynie nieprzewidziana obrona. Jakiś młodzieniec barczysty 
stanął między nią a ojcem, uchwycił dróżnika za ramię i zatrzymał na miejscu. 
Snać celu w tym nie miał żadnego, ot — dla komizmu to czynił. "Cóż, podoba się 
wam mój dowcip?" — mówiły jego oczy.
— Czego pan chcesz? — krzyczał dróżnik. Młodzieniec roześmiał się i mówił:
— A czego ja mogę chcieć od pana? Nie znam pana, na oczy nigdy nie widziałem.
— No to pan puść do miljon djabłów.
— Właściwie to i puścić mogę. Szczęśliwej podróży.
Dróżnik pobiegł z pośpiechem, ale Bronka zdążyła już umknąć. Długi, 
niewstrzymany śmiech tłumu zatrząsł się na ulicy.
Gdym w dwa dni później był u dróżnika, przyjął mnie z pykającym fajkę spokojem — 
nie unikał mych oczów, ale wymijał je jakby od niechcenia. A mnie to nowe 
odkrycie, że on jest ojcem Bronki, zapaliło wyobraźnię; zdało mi się, że trzymam 
w rękach jakąś tajemnicę, która odsłoni mi całe obszary prawd, — odkryje może 
całą zagadkę jakiejś nowej, nieznanej tragiedji.
Zacząłem się czaić i przycupywać około jego myśli,



jak kot; rzucałem mu na przynętę nic nie znaczące słówka — siłą, przemocą 
postanowiłem wydrzeć z niego wyznanie.
Zniecierpliwiłem się wreszcie i spytałem niezgrabnie:
— Pan ma rodzinę?
— Albo co? — spytał.
— Nic... ciekawość... — odparłem.
— Interes masz pan w tym jaki?
— E, nie! tak tylko...
— To po co się pytać?
Odtąd z nieufnością patrzył na mnie.
Zaczęło mnie to wszystko dręczyć... Dróżnik, szczur nocny, Bronka, jakieś 
rozpalone czerwienie majaków nad głową — tak życie mi się jawiło naówczas.
— Słuchaj! tyż to? — pytałem — ty, potworne? ty, obluzgane krwią, a do mąk 
przybite?... Skazę śmierci nosisz na czole, jak sztandar tryumfalny, a pachniesz 
kwiatami. Gdzie twój rozum promienny? Dusisz się w zaułkach nędzy i dzwonisz 
kajdanami żądz. Nienawidzę cię. Bolisz mnie a pchasz w pragnienia i zapachy 
nadziei. Chcę je porwać, podeptać, lecz ukaż mi twarz swoją pełną ohydy, ale bez 
osłony. Wpatrz się we mnie, przeraź mnie nagością, abym mógł śmierć ukochać, jak 
kochankę. Nie ulęknę się: pełen mocy idę na twe spotkanie... Życie, Życie!...
A Życie szło koło mnie, jak zły przyjaciel, trupy mi pod nogi układało.
. . . . . . . . . . . . . . . . . . . . . . . . . . . . . . . . . . . . . . . . 
Cicha, tajemna zagadka... Tam, nad Wisłą... Dwa trupy... Szczur i Bronka...



Związani byli oboje dokoła bioder — snać w szale miłosnym rzucili się nadzy do 
wody...
Leżały teraz opuchłe ich ciała na piasku i martwemi oczami patrzyły w słońce.
Splątanemi rękami przyciskały jeszcze do siebie sine napęczniałe twarze, potęgą 
ich brzydoty ukazując całą parodję życia. Dwoje zwarjowanych kochanków, dwa 
szpetne, cuchnące ciała. Śpij, boska miłości!...
Zbudziło się we mnie uczucie litości i żalu.
Przypomniało mi się, że po te ciała biedne, wczoraj jeszcze muzyką życia 
tętniące, przyjdą najemni oprawcy prosektoryjni, pokraja je nożami i rzucą do 
ziemi... "I rzucą, i rzucą" — jęczało we mnie...
Nagle trwoga blada oczy mi przerażeniem pobieliła. Zasnuły się potępieńcze mary.
— A co będzie, jeżeli trupy czuć będą każdą popełnioną nad niemi przemoc?
— O trupy, trupy sine; — łkałem — nieskończony nigdy pochód waszych cierpień...
Siadłem przy topielcach i, patrząc w ich twarze, słuchałem, jak wstaje we mnie 
bolesny, skurczony spazm jakiejś obłąkanej pieśni... Zaduszki mojej duszy...
— Tam Wisła gra i słońce parzy... To śmierci chłód...
Zaszepleniło koło mnie grobową lubieżnością... Zdało się, zaszeptały trupy. A to 
wiatr ziarnami piasku poruszył i strzepnął je niby ciche deszcze na twarze 
kochanków... W usta otwarte, w oczy wciskał im się ten piasek, jak zły, jak 
występny, jak przeklęty brud.
W tej chwili odrętwiałą świadomością, jakby tylko



odgłosem własnej duszy, spostrzegłem, że ktoś rzuca na mnie kamieniami.
Obejrzałem się — z za krzaka mierzył we mnie z uśmiechem szatana chłopak, 
którego kiedyś chciałem utopić.
Zacząłem biec ku miastu.
A za mną, jakby orszak towarzyszów wiernych, wydarły się ze zwichrzonemi włosami 
wspomnienia; biegły, jak furje, pokłapując zębami; pod nogi mi się kładły, jak 
szczenięta.
Z poza ramion każdego drzewa, z za skrzydeł mroku, który rozrzucał swą przędzę 
nad ziemią, wychylały się straszne popielate oczy nocnego szczura.
Stał z wbitym żelazem w piersi, jak ponury polski krajobraz z drewnianą męką 
Zbawiciela.
. . . . . . . . . . . . . . . . . . . . . . . . . . . . . . . . . . . . . . . . 
Siedział na ławie przy budce i słuchał szeptów mroku. Nieprzytomne oczy jego 
skowyczały bólem, jak dwa uwięzione orły. Był pijany...
Gdym stanął przed nim, patrzył we mnie ze skupieniem, jakby przywołując na pomoc 
myśli zabłąkane w dalekiej podróży.
Nie poznał mnie... Wziął mnie widocznie za jakieś przywidzenie, którego nie 
lubią oczy, lecz do którego przywyka myśl, jak do codziennej zmory.
Słowa przylepiały mu się do ust i wychodziły twarde i niezgrabne, jak źle 
obmyślane pomysły niedołężnego artysty.
— Aha, przyszedłeś, — mówił pijaną, łamiącą się



na kawałki, szeptaniną. — No, no... e... Jak się tylko napiję, zawsze któryś z 
was przyjdzie.
— Dobrze, dobrze... — mówił po chwili — co twoje, to pilnuj... Poco tylko tych 
małych rozsyłasz?... Ot! już zajechał...
Wyciągnął przed siebie rękę i niby coś chwytnął w powietrzu.
— Małe takie, a dokuczliwe... Chyba te djabełeczki z małych dzieci... Co? 
prawda?
Trącił mnie łokciem i twarz niemal na ramieniu oparł.
— No gadajże! Może niechrzczone bękarty?
— Nie wiem.
— "Nie wiem". Ty wszystko: "nie wiem". A Broniusia cacy? hę? Bydlę z niej takie, 
jak i z matki, a tamta utopiła się, to może i ta się utopi.
Objął mi ręką szyję.
— Ty wiesz? Ty nic nie wiesz. Ty myślisz: pijak, a ja ci powiadam, ot tu, tu 
zobacz. Pokazać ci serce?... A wiesz, czemu się tamta utopiła? Bo wstyd jej 
było, że kochankowe dziecko mężowi porodziła... Cudze... Bronkę... A ja ją 
musiał wychować, jak swoje. Tobie się zdaje, kobieta za dobroć cię ukocha? za 
to, że świata za jej plecami nie widzisz? że dusza nią cała przegnije? Tak ci 
się zdaje? Nie umiesz wziąć za łeb kobiety i nogą kopnąć, gdy trzeba, to ona cię 
kopnie, to ona cię pogryzie. Tak mnie pogryzła... A na pamiątkę — bękart... 
Poszła... i sama do wody.
Oparł się twarzą o moją twarz i szeptał:
— Widziałeś kiedy topielca? Włosy się tak splączą



na głowie, oczy na wierzch wyskoczą... Co ładnie? prawda ?
Zaczął się śmiać...
— Leży sobie taki spuchnięty umarlak, a wiatr mu po głowie skacze. Skakał ci 
kiedy wiatr po głowie?
Zaśmiał się bolącym chichotem, ale zaraz posmutniał.
— Ej, człowieku! jak ty jeszcze wierzchem oczów w bliźniego patrzysz. Ty 
myślisz: źli i dobrzy, podli i szlachetni. A oni tylko tadrachy zamiast serc 
noszą... A wsadź mu rękę w ten tadrach, to całe życie palców z krwi nie 
odmyjesz... Tak bratku, tak... Pokąsała mnie, pogryzła do śmierci, ale i ją 
pogryźli... A później chlup do Wisełki...
Głowę na rękach oparł i zaczął szlochać.
— Et! — machnął ręką. — Było i niema. Napiłbyś się za zdrowie nieboszczyków?
— Co? zgoda? — powtarzał z naciskiem. —
— Stypę ci wyprawię... Bo dziś rocznica śmierci tamtej. Dwadzieścia takich 
rocznic już przeżyłem.
— Chodź! — szeptał — zaprowadzę cię nad Wisłę. W to miejsce, gdzie jej trupa 
wywlekli. Pójdziesz? nie boisz się? siądziemy na piasku i wypijemy za jej 
zdrowie.
Wyciągnął z pod ławy jakąś butelkę i błagał:
— O, widzisz... chodź! Jakeś mi bratem, przyjacielu... Nie bój się... Nic nie 
zobaczysz... Noc, piasek, woda gra, jakby nigdy śmierci na świecie nie było... 
No co? pójdziesz?
Nachylił się nad moją twarzą i zaczął mnie całować...
— Prawda? Pójdziesz? No, błagam cię... siądziemy



tam nad wodą i wódkę będziemy pili. Tobie nikt się nie utopił nigdy? Nikt cię 
nie zdradził? Nikt ci serca nie wydarł?... Słuchaj ty, ty!...
Ciągnął mnie za ręce i nalegał coraz natrętniej...
— Chodź! błagam cię na wszystkie świętości. Masz co świętego na ziemi? Boga, 
kochankę, djabła, czy co? Więc chodź! Pójdziesz?
— Dobrze, pójdę — odparłem.
Wzięliśmy się pod ręce i poszliśmy...
Prowadził mnie po jakichś nieznanych mi za miastem samotnych ścieżkach, po 
jakichś głuchych placach, patrzących groźbą zbrodni; po cichych, drzewami 
opiętych polankach.
Zapachniała wreszcie i zaszeptała Wisła.
Cisza wielka... Słychać było, jak się przesypuje piasek pod nogami... Tak dni i 
wieki w ciszach się przesypują...
Przed sobą, na sobie i za sobą czułem zimne uściski ciemności — oplątały świat 
cały, usnęły i zastygły.
Tylko smutny księżyc, płynąc powoli przez chmury, wrzucał pobladłą twarz w wodę, 
ukazywał niejasne kontury drzew, chodził wątłą bladością po nadbrzeżnym piasku.
Dróżnik pewnemi krokami szedł na przedzie, czasem wrzucał jakieś słowo pijane, 
zapadał znowu w milczenie... i szedł...
Były to te same brzegi, te same miejsca, na których tyle moich wspomnień było. 
Zdało mi się, że po dawnych umarłych wspomnieniach kroczę do jakiejś nieznanej, 
przeklętej przyszłości.



— Już niedaleko — rzucił towarzysz. Wpatrzyłem się w okolicę... Wszystkie myśli 
sięwe mnie zachwiały... "wszak tu, tu... niedaleko... leży Bronka"...
Zatrzymałem się i krzyknąłem: 
— Dokąd my wreszcie idziemy? Zbliżył się ku mnie prędko i wyszeptał:
— Cicho! nie trzeba krzyczeć na cmentarzach... już niedaleko... 
Rękę mi na ramieniu oparł.
— Co? boisz się? — pytał. — Wybij sobie strach z głowy... Przecie piasek, jak i 
tu. I tyle już lat temu.
Pociągnął mnie.
Czułem, że zbliżamy się do fatalnego miejsca, gdzie leżą dwa trupy. Podnosiła 
się we mnie potężna, brzemienna bólem obawa. Zacząłem niejasno pojmować, że stoi 
przede mną jakaś tragiedja o twarzy topielca... Żyła kiedyś przede mną, teraz 
znowu powstała.
— Już, już zaraz — wyszeptał dróżnik — ja to miejsce tak znam, że bez oczów bym 
trafił.
Przywołałem na pomoc resztki świadomości, ale myśli rozfrunęły się, jak ptaki 
przed burzą, rozpierzchły i ugrzęzły w bólu.
Zdala, zdala... wynurzały się z ciemności bezkształtne zarysy topielców.
Dróżnik drgnął, przystanął.
Nagle pobiegł jak obłąkany...
Zasłoniłem oczy...



A szczury przyszły do mnie cichym korowodem, gromada upiorów. Zdało mi się, że 
wyskakują z poza drzew czarne — z twarzami ludzi. Suną się z nożami zabójców 
przez ciemne ulice; zapełniają suteryny i szynki; prą naprzód, aby świat zalać, 
jak powodzią. Zemsty pragną za to, że w jamach i norach żyły; krwi łakną... 
Chwila jeszcze, a wedrą się w królewskie komnaty Popiela — zaduszą go. Chodźcie 
szczury  — królem Popielem jestem.
Księżyc przez szpary palców w oczy mi zajrzał blady — trwoga mnie opasała — 
jęknąłem.
Dzisiaj tym jękiem wskrzeszam topielców nad Wisłą i marą ich spokojnych ludzi 
straszę.





MAŁY EPILOG.

Chciałbym was uczyć Boga. Ale wyuczcie się pierwej Człowieka. Jednego w drugim 
odnajdziecie.
O sztuko! ty do nich gadaj! ty — potężna i wszechogarniająca, jak Bóg przez 
poetów śniony. Bo jeśli Ty im nie rozświetlisz mroków, któż je rozświetli?

* * *

Szedłem pod Twoje progi i niosłem wszystkie strzępy łachmanów. A ludzie drwić i 
urągać będą, że tylko łachmany przyniosłem. Zaprawdę, zaprawdę powiadam Wam, 
Dusza tam żyje.




Sen o bajce.






Śni mi się mój srebrny sen... Duszy przecudna baśń... Utkałem ją z tęcz i zórz, 
mgłami łąk sennych, jak płaszczem od ludzi ją zasłoniłem i uwierzyłem, że 
spotkam ją taką, jaką wyśniłem sam... I przyszła... Nieprędko przyszła...
Czarne burze mi nad głową huczały — długo, ludzkie jęki serce mi oplotły, zła 
nienawiść biegła ciągle za mną i kąsała...
Ile kwiatów moich skonało z nienawiści, ile gwiazd mych zagasło nocami, ile 
tęsknot, nieczytanych przez nikogo, umarło — nie przeliczyć. — Czarni księża 
ewangielją mnie bili po głowie, policjanci wiązali mi nogi — wyła głucha 
nienawiść wokoło...
— Gdzież twój srebrny sen, głupi człowieku? twoja bajka przecudna?
— Moja Bajka przed wami już żyła, moja Bajka była ludzkich łez szumem; moja 
Bajka była harfą rozpłakaną; była słońcem samotnych... Znacie morza, ból 
człowieka płaczące? Na mąk czołach znacie palce siostrzane? Znacie duchów 
ukorzenia dumnych, co przed niczym nie uklękłe na ziemi, pokłon ludziom oddają 
dostojnym? Wy nie znacie... Źli księża, bankierzy... Wy mej Bajki słyszeć nie 
możecie. Wy mą



Bajkę okuli w kajdany, zapalili nad nią żółte gromnice, ale ona waszym grobom 
ucieka, wciąż jaśnieje i ciągle ucieka.
— Żyje w grobach i grobom ucieka? W głowie ci się pomieszało, głupiutki...
— Milczcie, trupy ! Moja Bajka buduje wam groby, do cegiełki cegłę codzień nosi, 
a wy, głusi, nie słyszycie jej stąpań... O źli księża! bankierzy! zwierzęta! 
jakże głusi jesteście wśród grobów... Kto mej Bajki usłyszał już mowę, kto 
ukochań jej muzyką oddychał, kto ją widział w jej gwiazdach płaczącą, — ten wam 
tylko może być wrogiem.
— Hihihi... hihihi... 

* * *

Biała moja, przejasna. Kto mi opowiedział, że jesteś sen srebrny... Chodził do 
mnie co noc i kiedy płacz duszy mej usłyszał, o Tobie jej mówił. Śliczne, 
przedziwne były to powieści... Żyliśmy tak długo obaj: ja i mój sen o Tobie.
Sen szeptał...
— Rozrzuć myśli, jak wichry stepowe i ogniami po sercach uderzaj; pal, podpalaj, 
rozpalaj pożogę... Aby zwierząt wesołych nie było, co się cieszą okradaniem 
kradzionych. By taneczne umarły podskoki, tam gdzie z bólu dusza umiera. Aby 
piekło i niebo rozwalić, jeśli piekło ludzkie niebem, niebo piekłem, jeszcze nie 
szaleje... Przyjdą czasy: świt będzie nad ziemią. Wtedy Bajki promienne po 
łąkach chodzić będą, jak ciche marzenia... Wtedy będziesz śnił tylko Baj-



karni... Pal, podpalaj, rozpalaj pożogę... Zanim jeszcze świt wstanie nad 
ziemią, — długo czekać, łez dużo i jęku... długo czekać... Patrz! to moja matula 
kochana, ta dzieweczka złocista, co idzie. Patrz! to moja matula przecudna, — ja 
sen o Niej, jej dziecię... Patrz, to moja matula dziewicza, Twoja Bajka 
przecudna... Idzie, idzie gwiazdami i morzem... Idzie, idzie szeptami i 
łkaniem... Idzie, idzie miłością...
. . . . . . . . . . . . . . . . . . . . . . . . . . . . . . . . . 
— Siostro moja najlepsza, nie odchodź jeszcze...
— Idźmy, idźmy... Tychsamych świątyń byłeś burzycielem, co i ja... Ciasno mi... 
gniotą mnie niewoli klamry... Póki mam siły — idźmy...
— Czemuż się żegnasz?
— Bo mi pilno w słońca... Kto drogi nie ma własnej, ten słońca nie znajdzie.
— Czekaj! odpocznij... podarta twoja suknia biała i stopy w ranach. A serce 
krzyczy jak ptak obłąkany. Kto ci je obłąkał?
— Ślepcy, szatany głuchej nienawiści. Wyszłam w człowieku mego Boga głosić, a 
oni na mnie moją suknię darli i rwali w strzępy. Mój ukochany zabił miłość moją 
i precz ją rzucił, aż jęknęła z żalu. Jakiś bankier tłusty, co raz podsłuchał 
sen mój o kochaniu, przyszedł i mówi: "złota mam skarbnice, za miłość hojnie 
płacę... kocham panią". Chciałam mu w oczy plunąć — ach ja biedna! — i czułam, 
jak się dusza płoni ze wstydu... Zbladły mi oczy... Cicho, cicho, bracie! Ty 
mnie nie pytaj, kto obłąkał serce. Pójdę tak teraz przez świat w moje słońce, 
jak rozpalona ża-



giew... Nośmy pożogi... Podaj mi rękę bracie... Jeśli Ci kiedy smutno będzie w 
życiu, przyjdź w moje słońce... Znasz moje gwiazdy? — dam ci gwiazdy moje... 
Znasz moje tęcze? — zabierz moje tęcze... Tylko znacz kroki twoje pożogami, bo 
ciągle, ciągle iść nam trzeba w słońce...
— O błękitna moja!...
. . . . . . . . . . . . . . . . . . . . . . . . . . . . . . . . . 
Byłem samotny, smutny, pełen żalu, i każdy żywy człowiek mnie przeklinał, tylko 
sen srebrny żył o mojej Bajce, tylko przecudna Bajka była przy mnie.
— Nie trzeba, nie trzeba łez, matko, nie lituj się nade mną... Chory jestem, 
odejdźcie odemnie...
— Któż ci zawinił? Nigdyś głosu rozsądku nie słuchał... Na marne siły 
roztrwoniłeś...
— Lepiej być chorym aniołem, matko, niż policjantem zdrowym.
— Tak siostry od siebie odpędziłeś, teraz mnie pozbyć się pragniesz.
— Siostry? nie wiem nic, matko... Nie miałem... Była... jest... ale ty nie 
wiesz... O moja Bajko cudna, przedziwna Bajko!...
— Cóż to za imię?'
— Imię mej siostry jedynej.
— Któż to jest?
— Sen srebrny, matko... Marzenie, Człowiek...
— Więc sen, czy człowiek?
— Sen o człowieku, człowiek słońc wstających... Wolny jak wicher... jak ptak... 
jak wicher... Bogiem — sny własne... Snem — ukochania... Sen srebrny,



człowiek, Bajka przecudna... Gdybyś Ty, matko, mogła zobaczyć morza jej oczów, 
wschody jej zórz... Tyś nie widziała nigdy jej czoła? Tyś nie widziała, tyś nie 
widziała — matko, bądź zdrowa, idę w mój sen... I czemu płaczesz? Jam nie 
zawinił, że idąc w świt, promienną Bajkę w tęczach spotkałem; jam nie zawinił, o 
moja matko; jam nie zawinił, że ją tak kocham; jam nie zawinił — daj mi iść w 
świt... — Przebacz mi, matko moja, że Bóg Twój się zestarzał dla mnie, Tyś mnie 
kochała według Twego Boga, a on mi Bajki zazdrościł... Zły był i nienawistny dla 
mnie i ciągle mi Ją zabijał we mnie, i dziś, gdyby mi Ją ukraść potrafił, onby 
mi wszystko najlepsze i najsłodsze z Nią wykradł, onby mi Ją zabrał na zawsze, 
pomyśl, Matko; na zawsze — Ją, Bajkę moją jedyną — i śmiałby się, jak głupi 
prałat, że duszę piekłu namówił... Bądź zdrowa — idę — zawszem bez pożegnania 
odchodził — taki los dziwny — po raz ostatni może się żegnamy, czy po raz 
pierwszy — ostatni, pierwszy: wszystko jedno — tak się żegnają, matko, białe 
kwiaty, gdy umrzeć mają — błogosław Bajce — klątwa rzucona na Jej czoło blade 
mnieby wyklęła... Bądź zdrowa... Cisza... Bajka ciszą gada... Cisza i smutek są 
naszym wołaniem..

* * *

— Ciszej, ciszej siostro! Mów tak, by księżyc myśli Twych nie widział, bo je 
pokaże wszystkim nietoperzom... Cicho!... im ciszej mówić będziesz do mnie, tym 
głośniej zbudzisz moje błyskawice...



Jest melodja świetlna, która kwiatowi gra, gdy Ty jej każesz — mów kwiatami do 
mnie... Chcę ludziom rzucić Boga przeciw bogom — mów kwiatami do mnie... Chcę na 
błękity rzucić tyle słońca, by noc zgasiły czarną nienawiścią — mów kwiatami do 
mnie...
Czy już się światy nienawiści gryzą, że tak promiennie? O naucz Ty mnie, Bajko, 
Twojej mocy, bo ja mam tylko rozpacz obłąkania...
Przecz teraz burze chodzą takie ciche, jakby straciły cały wstyd? Śpią pioruny 
dumne... Połóż mi, Złota, ręce Twe na czole, bo mnie zabija ta cisza konania.
Patrzę — nie słyszę, słucham — myśl się plącze, i nie wiem: w boje idę, czyli w 
trumnę...
O podaj Ty mi ręce Twoje białe, bo ja iść pragnę jeszcze w krwawe boje. Słuchaj 
mnie, słuchaj, moja siostro biedna, mnie ciągle w uszach gra ten skrzyp 
szubienic.
Pamiętasz? blady był poranek wtedy, kiedy wieszali Twojego kochanka. I tylko 
później duże, duże drzewa nad Twoją głową grały marsz żałobny... Szeptały 
liście, chwiały się nad głową, same jak obce, jakieś obce głowy.
Pamiętasz? — daj mi spokój Twojej mocy, bo mnie zabija ta cisza konania...
. . . . . . . . . . . . . . . . . . . . . . . . . . . . . . . . . 
O bądź tak zawsze przy mnie blizko i mów... O tym, jak przed miljonem wieków 
było, i co jutro będzie... Wszystkie cierpienia w Twoich oczach grają, przeszłe 
i przyszłe...



Człowieku dumny, który jak dziecko jesteś niewinny, Bajko moja, przypomnij 
sobie...
Czy to Ty byłaś tą dziewicą bladą, co o miłości wysnuła wolny sen?... Ty 
byłaś... widzę... poznaję po Twych oczach... A księża Cię na tortury wzięli...
O nie mów, nie mów już o tym, bo mi pęknie dusza. Widzę, jak Twego ciała 
jedwabiami sycą się ślepia świętych lubieżników — uciekaj od nich...
Nie, nie... ach cicho! niech Ci tak głośno serce nie szeleści, jak mrące 
drzewa... Inkwizytor słyszy... Czekaj do wieczora — ja przyjdę nocy otoczony 
chmurą i do aniołów Twoich Cię zaniosę.
— Nie! nie! nie wierz mi, siostro moja, nic nie wierz — skłamałem wszystko... 
Jestem niemocen porwać Cię z tych murów, bo tu pilnują wszędzie księże straże... 
Chciałem nadzieją Cię krzepić... Ale ukochanym nie wolno kłamać nawet i 
nadziei... Stosy rozpalają w mieście... Kat zaraz przyjdzie... Czemu Ty nie 
płaczesz? Pozwól mi umrzeć blizko Twojej kaźni...
Siostro! o siostro! czy już skwierczą stosy? Daj mi Twe nogi ucałować białe — 
gdzie jest Twój sen? — Patrz, patrz ciągle, Złota, i mów... Mów, jakie męki w 
Tobie żyły, jakie Ci gwiazdy wstawały do życia...
Widzisz? podcięty w krąg łeb dominikanina... Zębami ze starości szczęka... 
Bajko! nie patrz na niego... to nie dominikanin... to jasnowłosy książę — władny 
Twój pan...
Ach! jakie złudzenie silne było... Oczy miał zimne, jak ołów... I cały wpijał 
się w krew i pił... Ach jakie złudzenie silne było... 



Nie grozi Ci śmierć...
Dług tylko oddasz Panu...
Dziewiczy wianuszek...
Bóg Cię za to pochwali...
I możesz już kochać wybrańca, jeśli Ci siebie nie każe kochać ksiądz...
Widzisz: nie grozi Ci nic... Powloką cię jak psa... Hop — hop!... spojrzyj — 
trąbki grają... Pan wraca z łowów...
Obok konia jego gibkie, zgrabne charcice, pieszczoną ręką głaskane... Będziesz 
taką charcicą na jedną noc...
Czemu Ci krew z twarzy uciekła? — Siostro! Ty cała drżysz... Oczy Twoje, jak 
ptaki postrzelone, wyfruną i zaraz padają...
O Siostro, Siostro kochana, daj! pałką łeb Ci roztrzaskam i umrę u Twoich 
stóp...
Nie, nie! nie drżyj... Ach jakie my dziwne sny roimy. Złota — to nie książę 
jasnowłosy...
Patrz, wkoło rozkwita maj... Za mną zostały stepy — przede mną zielona dal. — Ty 
chodzisz po innym cmentarzu — ja zmierzam na inny cmentarz...
... Musimy umierać oboje i do nowego życia wstawać ciągle i musimy umierać i 
wstawać, do nowych walk się sposobić... My twórcy życia jesteśmy... Bajko! my 
nasze błękity możemy rzucać, jak bomby na czoła... Chmurami możemy gadać...
— Pójdź! Złota, na step Cię poniosę.
. . . . . . . . . . . . . . . . . . . . . . . . . . . . . . . . . 
Tam, na mych stepach niezmierzonych, pustych, są takie myśli otchłanie, jak w 
Twoich oczach, kochana...



Tam, za nocami płyną białe noce, jak srebrne łodzie... Tam złoty księżyc nad 
górami siada i cicho patrzy...
Tam, na mych stepach byłaś już kochana, kiedym uciekał z rozpaczy... O moje 
stepy niezmierzone, puste!...
O moja Bajko liljowa...
Lubisz iść w stepy? lubisz mą ojczyznę — stepami odetchnij, Złota,.. Do walki 
mocy więcej będziesz miała, a walka ciężka i długa...
Patrz! jak baszkirską księżnę Cię ubrałem w jedwabie, w czerwone korale... Pędzą 
ogiery nasze rozhukane... "Małój, małajka! pędź, szalej"...
Czy Ty nie słyszysz, Złota, że jak duchy pędzimy po tych krawędziach, gdzie 
nasze konie mogą się rozbrykać i zlecieć w przepaść i zginąć!...
Nie bój się, Jasna; księżycowych koni szatan nie strąca w otchłanie, — nie bój 
się, nie bój: księżycowe konie świat jeszcze dzisiaj obiegną...
Ach, jak Ty patrzysz teraz, — w Nieskończoność takie patrzenie idzie — ach, jak 
Ty patrzysz...
Słuchaj, gdy będę umierał, Ty mi patrzenie takie złóż na oczach, do grobu wrzuć 
trochę stepu.
. . . . . . . . . . . . . . . . . . . . . . . . . . . . . . . . . 
Pamiętasz, Biała, kiedym dzień jeden zgubił w życiu i próżno go odszukać 
chciałem i poskarżyłem się Tobie...
A Ty dobra zawsza i czuła dla mnie łzę mi dałaśi rzekłaś: "nie trzeba żałować, 
co przeszło... Przyjdź nad morze moje... Tam usiądziemy razem na tarasie i 
odnajdziemy dzień w stepach zgubiony"...



I odtąd lubię być nad Twoim morzem...Śnię mewy białe, takie przejasne, jak Twoje 
myśli, śnię Twoje łodzie z kryształu... Czasem gołębie jakieś dziwne, złote, o 
łódź uderzają... To pewnie anioły Twoje, dobra; to myśli, które są Twoim 
całowaniem...
Nad Twoim morzem cisza jest niezmierna... Okręty z kwiatów twarzą w słońce 
biją... Czarne łabędzie płyną, jak marzenia... Złote marzenia płyną, jak 
łabędzie...
Czekaj, droga! ja mowy łabędzi Twoich się nauczę i pieśń o śmierci zaśpiewam...
... Wszystkim szatanom powykrzywiam usta, czarnym jędzom płakać nakażę i dotąd o 
morzu Twoim będę śpiewał, aż się w Twe łodzie z kryształu zapatrzą i zmienią się 
w błękit...
Bom tyle kwiatów uzbierał nad Twym morzem i tyle tęsknot i myśli, że mogę niemi 
łudzi obdarzać, jak król...
Wszystkim szatanom usta powykrzywiam, wiedźmom powykręcam oczy, wichurą 
błyskawic włosy im podpalę i rzucę śpiew Twoich łabędzi...
Wiesz? ja dzieckiem jeszcze marzyłem Twoje morze ciche, jak Ty... Ach, ja oczy 
Twoje marzyłem głębokie, kiedyś była jeszcze dziecinką maleńką, kiedym jeszcze 
nie wiedział, że żyjesz...
Złota moja, najlepsza! daj mi jeszcze morzem Twim odetchnąć, daj pożegnać 
słoneczne okręty...
Bądźcie zdrowe, łabędzie i lilje, białe mewy, Ty, Bajko i morze... Znowu 
przyjdę... Nie dzisiaj... Bądźcie zdrowe. 



Powracam na stepy z mową mrących łabędzi... Muszę jeszcze pieśń stworzyć... 
Muszę nowy świat zrodzić... Muszę zagrać szatanom... Powykrzywiać im usta... 
Bądźcie zdrowe.. O Bajko! czemu patrzysz milcząca?... Ach, Ty ze mną iść 
pragniesz...
. . . . . . . . . . . . . . . . . . . . . . . . . . . . . . . . . 
Pójdź moja Złota!...
Na Twoim niebie drżące zapal gwiazdy...
Niech wszyscy widzą.
Gwiazdy się rozpalą, to taka cisza na ziemi zagości, to taki spokój świat cały 
ogarnie, że głos nasz dojdzie nawet w takie strony, gdzie nigdy nie chodził głos 
pieśni...
Graj — graj, moja Bajko, wszystkie cierpienia, co nad światem biegły, co darły 
Twe serce na kawałki...
A później gwiazdy ludziom, gwiazdy rzuć na czoła, jak mnie je rzuciłaś, by 
umierali, jak ja, szczęśliwi, w tęczową Baśń zapatrzeni.
Zaśpiewaj im Człowieka, co się z pęt życia wyzwoli, i będzie sam tworzył życie, 
jak przepotężny Bóg, którego sam nędzarz ducha stworzył, jak psa, żeby mu 
łańcuchami wydzwaniał i szczekał swoją moc...
I niechaj każdy światem swoim włada, bez niczyjego rozkazu i narzuconych mu pęt 
i niech Bajkę ma swoją białą, tak ukochaną, jak Ty, jak Ty, moja Złota...
. . . . . . . . . . . . . . . . . . . . . . . . . . . . . . . . . 
Ponad przepaścią, ze szczytu na szczyt! — wyżej, ach wyżej!...
Mówią, że były jakieś prawa, którym człowiek iść musiał w poddaństwo...



A miłość była jak ptak, co przefruwa z chałupy na chałupę, aby wić gniazdko i 
spłodzić pisklęta...
My nie znamy praw.. My sami w nasz świat idziemy, w nasz jasny, piękny, pełen 
cudów sen...
Wyżej, o wyżej! — A co my stworzymy, musi po wieki wieków trwać...
. . . . . . . . . . . . . . . . . . . . . . . . . . . . . . . . . 
— Hej, hej! parszywy jestem ksiądz i na łańcuchu parchy po ludziach roznoszę... 
Jeno kieską podzwaniam — hej!... Co to za motylki barwne?
Tyle szumu i hałasu... Gwiazdy, turnie... Tego ewangielja nie pochwala — to 
można tam — u Jana Bożego — w oddzielnej klatce Świat, już uchrystuszony według 
Śp. Grzegorzów i Piusów... A na motyle — szpilki, chloroformu odrobina... jako 
okazy zoologiczne.
— A dajta no mi ta kose. Bede kosiła psie krwie — plemie ludzkie. Żeby se 
cięgiem pamiętało, że mnie stworzył sam Bóg... "Ha — ha... Kostucha stara"... 
Śmieją się ze mnie, póki im w gnaty nie wleze... A ja... umiem, oj umiem 
robaczków brać... Jak krzyne szczęścia zobacze, abo siły, co to Chrystusowi 
przeciwna Warszawskiemu — potrafię, potrafię je potarmosić...
. . . . . . . . . . . . . . . . . . . . . . . . . . . . . . . . . 
Dziecinko Ty moja maleńka, Bajko ukochana!
Prowadź mię w tę noc jesienną, pełną czarnych szumów — wiatr liśćmi po oknach 
uderza — tak daleko, tak daleko jesteśmy od siebie...
Widzisz? Śmierć mi oczy przesłania — po dużym 



pokoju szpitalnym mary się uwijają ponure i w myśli moje cmentarzem dmuchają...
Tak tam u Ciebie wiatr w szyby dmucha, tak wyje śmierć na cmentarzu...
Ja wiem: za moim oknem jest trupiarenka mała — patrzy w me oczy ciągle smutna i 
pełna żalu... Smierć zbliża się do mnie cichutko, słyszę jej stąpania...
A poprzez długie myśli korytarze, przez ciemnie jęczącej wichury Ciebie widzę, 
jedyna... Słyszę twój głos, jak mówi do mnie pełen słońca — ja już tak dawno 
słońca nie słyszałem — to noc, to noc, kochana — skąd się słońce wzięło pośród 
nocy?
Słucham Cię — patrzę — coś Ty mówiła teraz? coś mi mówiła, Jasna?
Ciszej mów — ja nie słyszę głośno — ciszej! ach ciszej! — mów cicho, jak 
śmierć... Jam już tak nawykł do niej.
Mówisz, że róże kwitną dla mnie białe i chryzantemy; że jest Twe morze ciche i 
dalekie. — Och, Bajko moja! — tu ciało moje leży ciężkie, jak kajdany — wstać 
już nie mogę — prowadź mnie za rękę, jak małe dziecię...
... Na Twych ramionach gwiazdy, gwiazdy, gwiazdy — co to się dzieje ze mną? — w 
gwiazdach zawisłem cały...Śmierć cicho od mego łoża odchodzi i idzie przez pola 
czarne zgarbiona, z wykrzywioną twarzą...
W uchu szept róż Twoich płacze, słońce gra mi nadziei melodje... 



Ach droga! Tyś śmierć nawet dla mnie odpędzała, daj mi żyć teraz dla siebie...
. . . . . . . . . . . . . . . . . . . . . . . . . . . . . . . . . 
Tyś zawsze taka dobra była dla mnie. Jedyną siostrą, najdroższym człowiekiem, 
kochanką duszy jakąś jasną, świętą...
Jeśli krzyczało z bólu moje serce, toś Ty je słowem jednym uciszała; jeśli 
płakałem — Tyś ze mną płakała; jeśli sen śniłem — Tyś sen śniła ze mną.
Czasem mnie jakieś trwogi opadały, jakieś przekleństwa ponurej przeszłości, bo 
już się prawie w sercu nie mieściło, byś nosić mogła w sobie tyle słońca...
Ach jakim płaczem wybuchałem wtedy — Ty nie wiesz, co to stracić ukochaną. — 
Drżałem, że przyjdzie jakieś słońce duże, co mi zagasi wszystkie gwiazdy moje, i 
że anioły w słońce Cię zabiorą i już Cię nigdy, nigdy nie oddadzą.
Aleś Ty z ciszą dziecka powracała i rozpraszałaś wszystkie niepokoje, i póty w 
oczy me patrzyłaś blade, aż uśmiechnąłem się szczęściem zachwytu, i śmieliśmy 
się znów, jak dwoje dzieci...
Bądź pozdrowiona Siostro ukochana, bądź pozdrowiona przejasna kochanko, ciągle 
mi kwiaty myśli Twoich płoną, ciągle mi oczy Twoich tęsknot pachną.
Przez wielki smutek i przez łzy ogromne i przez ukochań wielkich ukochanie myśmy 
tu doszli w te krainy cudne i tu będziemy śnili nasze światy...
. . . . . . . . . . . . . . . . . . . . . . . . . . . . . . . . . 
Wy, którzyście nigdy za siebie i innych nie umierali, nie słuchajcie... Bajka 
bez was żyła... Kto jej w sobie



nie miał — nie zobaczy jej w nikim... Kto nie szukał jej w nikim, nie odnajdzie 
jej w sobie... Kto człowieka hełm tylko nosi na głowie — nie zobaczy jej 
głową... Bajka jest Życiem. — Ale sen o Bajce jest najpiękniejszym snem życia... 
Bajkę trzeba kochać ponad Życie... Bajko! snom o Tobie resztki życia dziś 
oddaję... 


